USA ka Belgian national nga naka-base sa Switzerland, ang gisikop sulod sa Cebu South Bus Terminal kagahapon sa buntag human nga dunay kuyog nga upat ka mga menor ug laing duha ka mga dalaga nga paingon unta sa lungsod sa Moalboal aron mag-swimming.
Gidudahan siya nga nihimo og human trafficking activities hinungdan nga wa gipalarga sa Inter-Agency Council Against Trafficking (IACAT), nga nag-base diha sa terminal.
Gitanggong karon sa Carbon Police Station ang langyaw nga si Ken (tinuod nga ngan gipugngan samtang wa pay kaso nga gipasaka).
Matod ni CSBT Security Manager Joy Tumulak, ang IACAT maoy nakabantay sa presensiya sa langyaw kauban ang mga menor de edad, hinungdan nga gipa-hold kini.
Dihang wa nakahatag og igong rason nganong kuyog niya ang mga bata, gi-turnover si Ken ngadto sa kapulisan.
Hugot nga gipanghimakak ni Ken nga duna siyay dautang tuyo sa mga bata.
Matod niya, lima ka tuig na siya nga nagbalik-balik sa Sugbo aron pagtabang sa pamilya sa maong mga bata.
Nakurat na lang siya nga gi-hold sila diha sa terminal.
Giklaro sab niya nga upat lang sa iyang kuyog ang menor de edad samtang ang duha nag-edad na og 19 ug 18 anyos.
Nagsugod ang panaghigala­ay nila ni Ken sa pamilya dihang nakaila niya sa internet ang inahan sa mga bata lima ka tuig na ang nakalabay.
Bisan og naminyo ug nakaanak na kini, nagpadayon ang ilang panaghigalaay.
Gani lakip ang mga ginikanan sa ilang ikakuyog sa Moalboal ug ila lang kining hapiton sa Siyudad sa Naga kon nakadayon pa lang unta sila sa pagsakay og bus sa terminal.
Gihimug-atan sa langyaw nga di lang ang maong pamilya ang iyang natabangan. 
Gani naka-volunteer siya ug nitabang sa rehabilitasyon sa Bogo City human ang bagyong Yolanda niadtong 2013.
Ang usa sa mga dalagita nga kuyog sa langyaw, nihimakak nga may pagpangabuso nga himuon ang langyaw kanila bugti sa iyang pagtabang ug paglibre kanila.
Matod niya, matag anhi ni Ken ubanon sila niini sa pag- travel. Gani nakaadto na sila sa Bohol ug Siquijor uban kaniya.
Gihikay na sa Carbon Police Station ang mga dokumento alang sa pagpasaka og tukmang kaso batok sa langyaw. 
Lakip sa gisukit-sukit sa mga pulis ang ginikanan sa mga bata nga kuyog niini.
MOKABAT sa 15 ka mga tawo ang nangaangol sa pabuto, apan way naangol tungod sa saag nga mga bala sukad sa gabii sa Pasko hangtod kagahapon, matod sa usa ka opisyal sa Department of Health (DOH) 7.
Sa usa ka interview sa Sunstar Cebu, si Dr. Shelbay Blanco sa Regional Epidemiology and Surveillance Unit (RESU) niingon nga sa 15 ka mga kaso nga ilang nadawat kagahapon, 13 gikan sa Sugbo samtang usa gikan sa Bohol ug usa sa Negros Oriental. 
Sa mao nga mga kaso, mayoriya kanila nangaangol tungod sa gipanglabay nga mga pabuto. 
Tulo ka mga tawo ang nabut­han og pabuto atol sa pagsaulog sa Pasko sa dakbayan sa Lapu-Lapu samtang usa ka balay kansang kisame nalungag gumikan sa stray bullet.
Ang duty information officer sa City Hospital nga si Marites Matsumoto mi-ila sa mga nabiktima nga sila si Gerald Inot, 8, taga-barangay Bankal; Vivian Agnes, 31, residente sa barangay Calawisan; ug Lino Capitan, 27.
Sa pagka-gabii sa Disyembre 24 ug 25 nadala sa tambalanan ang mga biktima sa dihang ang 8 anyos nga si Inot naka-angkon og paso sa nawong ug gamay nga gisi sa iyang ngabil sa dihang nabuthan sa whistle bomb.
Si Capitan nabuthan sa tuo nga mata samtang wa matino kon asa ang paso o samad nga naangkon ni Agnes.
Sa laing bahin, usa ka ginang nga taga-barangay Bankal ang mi-post sa iyang kasinatian sa Pasko diin nipadayag sa iyang kabalaka human ang kisame sa ilang balay nabuslot gumikan sa saag nga bala nga mitugpa.
Base sa post ni Grace Zafra Carreon sa iyang Facebook account napalgan sa iyang menor de edad nga anak niadtong bun­tag sa Disyembre 25 ang slug sa bala nga diha na sa ilang sawog ug sa dihang gisusi diin kini maggikan nakurat  sila nga diha milusot sa ilang atop.
Nanawagan si Carreon sa kapulisan nga palapdan pa ang ilang monitoring ug supervision alang sa mas luwas nga kasaulogan, ilabi na nga naghinangat ang Bag-ong Tuig.
Bisan pa sa mao nga mga hitabo, kapulisan sa Central Visayas mihulagway nga malinawon ug hapsay ang pagsaulog sa Pasko karong tuiga itandi sa milabayng tuig samtang menos usab ang biktima sa pabuto tungod sa pasidaan sa kapulisan. (FVQ, AYB, SunStar Cebu) 
(FVQ, AYB, SunStar Cebu)
ANG traffic enforcers sa Talisay City ug lungsod sa Minglanilla nanghimakak sa mga alegasyon sa social media nga wa silay gihimo sa pagsulbad sa grabeng paghuot sa trapiko sa Cebu South Coastal Road niadtong Sabado.
Labing minos 10 ka oras nga wa hapit makairog ang trapiko niadtong Sabado, gikan sa hapon, hangtod na nianang gabii.
Si Engr. Almond dela Peña, City of Talisay Traffic Operations and Development Authority (CT-TODA) head, nisulti sa SunStar Cebu nga siya ug ang iyang kapin sa 60 ka traffic enforcers nipahigayon og 10 ka oras nga operasyon sa CSBT ug main highway dihang nahitabo ang lapad nga pagkaungot sa trapiko sa mga ala 1 sa hapon. 
Gibasol ni de la Peña ang upat ka mga aksidente sa sakyanan nga gitaho nga nahitabo sa samang oras sa dapit ubos sa jurisdiction sa Minglanilla.
Matod ni de la Peña nga ilang gitawag ang ilang mga kauban sa Minglanilla, apan way bisan usa nga nanubag.
Tungod niini, nanawag sila sa Minglanilla Police Station aron magpatabang.
Samtang di tinuod nga way traffic enforcers sa lungsod sa Minglanilla niadtong Sabado.
Mga opisyal sa lungsod nakadawat og mga pagsaway, labina sa social media, human natanggong sa karsada.
Ang kahuot sa trapiko naggikan pa sa dakbayan sa Talisay lahos na sa lungsod sa Minglanilla.
Si municipal administrator Concordio Mejias niingon nga siya mismo natanggong usab sa trapiko niadtong higayona og duha usab ka oras nianang gabii.
Matod niya nga dili lang ang lungsod sa Minglanilla ang grabeng trapik, apil na usab ang Cebu city, Talisay, Naga, San Fernando hangtod na siyudad sa Carcar.
“Tungod sa volume sa sakyanan nga di na madala og mga traffic enforcer,” matod ni Mejias.
Iya usab nga gihimakak nga nag-party ang mga traffic enforcers sa maong adlaw, hinungdan nga walay makita nga enforcers.
Nagkanayon si Mejias nga igo lang silang naniudto ug human sa paniudto, mibalik ra usab sila dayon sa ilang puwesto.
“Diha sila paghuman paniudto. Wala sila mag-party,” dugang ni Mejias.
Usa ka taxi driver nga nahinabi sa Superbalita Cebu nibutyag nga mga alas 3 sa hapon siyang nihatod sa iyang pasahero sa dakbayan sa Naga gikan sa Tabunok, Talisay City.
Niabot sila sa Naga mga alas 8 na hapit sa gabii tungod sa kahuot sa trapiko.
Niabot siya sa Cebu City mga alas 11 na pasado sa gabii.
"Alkanse tong biyahia kay P700 kapin rang patak. " (SunStar Cebu, DRT) 
(SunStar Cebu, DRT)
TUNGOD sa gilantawan nga tingsakay sa paghinangat sa Bag-ong Tuig, ang mga tinugyanan sa Cebu South Bus Terminal nanawagan ug nihangyo karon sa mga police station sa matag lungsod nga mag-deploy og personnel nga makatabang sa pagdumala sa trapiko.
Usa sa nakitang hinungdan nganong mangatanggong ang mga pasahero diha sa terminal mao ang kalangay usab sa pagbalik sa mga bus tungod sa grabeng traffic.
Gikan Disyembre 22 hangtud Disyembre 25, anaa sa kapin 131,000 ka mga pasahero ang gibana-banang nidagsa sa CSBT. 
Kini base usab sa natala nga mga bus trips nga niabot og 592 niadtong Biyernes, 579 niadtong Sabado, 655 niadtong Domingo ug 556 niadtong Lunes, adlaw sa Pasko.
Apan matod ni CBST Operations Manager Joey Herrera, anaa sa 700 ang average bus trips nga ilang matala panahon sa tingsakay.
Ang pag-menus sa bus trip atol sa tingsakay pagsugat sa Pasko gitumbok ni Herrera nga tungod sa kalangay pagbalik sa mga bus gikan sa ilang biyahe sa habagatang Sugbo.
Sigun sa CSBT management, ang grabeng traffic maoy hinungdan nganong dugay makabalik ang mga bus ug maoy nakaingon nganong daghan ang mangatanggong nga pasahero diha sa terminal.
Niadtong Sabado, ang security manager sa terminal nga si Joy Tumulak, personal nga nihangyo sa Police Regional Office 7 nga mag-deploy og mga pulis nga makatabang pagbantay sa trapiko sa mga lungsod sa southern Cebu, butang nga gipatalinghugan dayon ni Chief Supt. Mario Espino.
Ang lungsod sa Minglanilla maoy gitumbok sa terminal ug bisan gani sa mga pasahero, diin nasinati ang grabeng kahuot sa trapiko. 
Giingong way nakita nga mga traffic enforcer sa maong lungsod niadtong Sabado tungod kay nagpahigayon sila sa ilang Christmas party, nga gihimakak usab sa opisyal sa mao nga lungsod (lahi nga estorya).
Daghang mga netizen ang nakasaway sa mga traffic enforcer sa Minglanilla kay wa nila makit-i dihang naghuot ug wa na hapit makairog ang taas nga trapiko padung sa habagatan ug dakbayan sa Sugbo. (AZDL)
(AZDL)
PATAY ang usa ka security guard nga hubog nagmaniho sa iyang motorsiklo ug  nakabangga sa gikasugat nga laing motorsiklo atol sa Pasko sa national highway sa Barangay Fuente, lungsod sa Carmen.
Si Ian Vincent Perales, 29 minyo taga Barangay Poblacion Carmen, DOA sa tambalanan samtang grabe ang kahimtang ni Flaviano Ornopia, 31, usa ka security guard taga Barangay Cogon, lungsud sa Tabogon.
Si Chief Insp Christian Torres, nga nahinabi sa Superba­lita nagkanayon nga mga alas 8:10 sa gabii Disyembre 25, giingong hubog ang guwardiya nga si Ornopia nga nagmaniho sa iyang motorsiklo.
Ang guwardiya padulong moduty sa Liloan, gikasugat niini ang gisakyan sa biktima.
Ang guwardiya tungod kay hubog kusog nakapadagan wala na mosubay sa lane gidaro ang gisakyang motorsiklong gisakyan sa biktima.
Gidali sila sa pagdala sa tambalanan pero dead-on-arrival (DOA) ang biktima.
MGA nabiktima sa sunog sa Barangay Lawaan-3, dakbayan sa Talisay makadawat og financial assistance og tag P10 mil alang niadtong maoy tag-iya sa balay nga hingpit nga naugdaw.
Kahinomduman pipila ka oras sa wala pa ang pagsaulog sa Pasko usa ka dakong sunog ang miulbo sa sityo Caduldulan, Barangay Lawaan-3, alas 6:40 nadawat ang alarma samtang alas 8:30 hingpit nga napawong ang kayo.
Ang giingong paggamit og butane maoy gitumbok nga hinungdan sa  sunog apan ang kabomebrohan sa Tlaisay padayon pa sa ilang gihimong inbestigasyon.
Gibana-bana nga mokabat sa 400 mil pesos ang gibilin nga danyos sa sunog.
Si Felipa Solana ang pangulo sa City Social Welfare and Services miingon nga nga base sa labing uwahi nilang record adunay 96 ka pamilya kon 384 ka mga individual.
Samtang, 80 ang maoy tag-iya sa mga balay 15 ang nag-abang ug adunay 87 ang hingpitng nga nangaugdaw ug 9 ka mga balay ang naapektohan lang og gamay.
Matod ni Solana nga ang kagamhanan sa Talisay mohatag og tag P10 mil alang niadtong mga tag-iya sa balay, samtang kadtong nag-abang ug hingpit nga naugdaw ang ilang balay tag P5 mil.
Iya usab nga gibutyag nga ang luna nga nasunog gipanag-iya sa prebaong tawo adunay pipila niini nga nagbayad sa yuta apan uban nga wala kadudahan pa kon makabalik ba kining tukod.
Hinuon sa pagkakaron, ang mga nabiktima sa sunog kasamtangan karong nagbutang og tent sa lugar samtang nahatagan na kining pasiunang tabang sama sa mga pagka-on.
Si Mayor Eduardo gullas ug Kongresista Samsam Gullas personal nga nga mibisita sa lugar aron mohatag og tabang. (DRT) 
(DRT)
MAKUBRA na ang libuan ka Cebu City scholars sa ilang transportation allowance  kin­sa nagpuyo gikan sa mga bu­k­irang barangay ning dakbayan.
Si Mayor Tomas Osmeña, kinsa tua sa Estados Unidos,  nianunsyo nga karong Dis­yembre 28, ilang makubra ang binuwan nga allowance gikan sa city government.
Ang city scholars kon mga tinun-an nga ni-graduate sa public high school nga karon nag-eskuwela na sa lainlaing unibersidad sa dakbayan sa Sugbo ug nagpuyo sa mountain barangay adunay allowance gikan sa siyudad gawas.
“To all mountain scholars, your transportation  allowance to go to school will be distributed this Dec. 28,” matod sa post ni Osmeña didto sa iyang Facebook page.
Ang mga city scholar giawhag sa pagpakigtambayayong ngadto sa mga Barangay Mayor’s Officer sa bukirang barangay sanglit sagad sa ilang mga kapitan dili kaalyado sa administrasyon.
Ang city government nigahin og tag P1,000 nga monthly allowance ngadto sa maong mga tinun-an gawas sa tag P10,000 tuition fee matag semester apan ang transaksiyon sa bayad sa pag-eskwela direkta ngadto sa mga eskwelahan.
Si City Treasurer Veronica Morelos nagkanayon nga sa niaging semana giatiman na nila ang payroll ug aduna nay kwarta nga gitagana para sa pag-apud-apod niini ugmang adlawa. (PAC) 
(PAC)
PATAY ang usa ka election assistant sa lungsod sa Tuburan human niambak gikan sa ikatulong andana sa usa ka mall sa dakbayan sa Sugbo ala 1:30 kagahapon sa hapon.
Naukay ang mga nag-shopping sa mall human nga kalit lang nga nilagobo ang ground floor  ug sa ilang pagsusi, tawo kini. Dali nga gitabang sa security personnel ang biktima ug gidala sa Chong Hua Hospital sa North Reclamation Area.
Ang hepe sa Mabolo police station Chief Insp. Clark Suarez Arriola nangunay sa pagsusi sa crime scene n­itug-an nga ang biktima giila nga si Rodrigo Delos Santos Maglasang, 45, ulitawo, engineer, taga Palompon, Leyte, apan naa nag trabaho sa Commission on Elections sa Tuburan isip election assistant.
Gidugang ni Arriola nga nagpadayon pa ang ilang imbestigasyon kon unsay hinungdan nga miambak si Maglasang.
“There was an incident in SM City Cebu involving a male customer. He was attended to immediately and given medical attention by our Emergency Response Team. After which, he was rushed to the nearby hospital accompanied by mall personnel. A joint investigation with the local PNP is ongoing,” matod sa SM Supermall official statement. (AYB) 
(AYB)
IPAHIGAYON karong adlaw nga Huwebes ang public bidding sa P150 milyones para sa paghakot sa libuan ka toneladang basura sa dakbayan sa Sugbo sa mosunod nga unom ka buwan.
Ang kontrata sa Jomara Konstruckt Corporation kinsa maoy service provider gikan niadtong buwan sa Agusto gikatakdang mapupos karong Disyembre 31 diin ang City Government nagbayad og tag P1,296 matag 1,000 ka kilong basura.
Si Ronald Malacora, pangulo sa General Services Office ug chairman sa Bids and Awards Committee (BAC)  nagkanayon nga human sa pre-bid conference niadtong Disyembre 12, gikatakda unta ang bidding proper sa Disyembre 26 apan ang maong adlaw gideklara ni Presidente Rodrigo Duterte nga way  trabaho hinungdan nga ilang giuswag.
Iyang gipahibawo nga apila kini sa tulo ka mga service provider kinsa nakapalit na og bid documents nga gilangkuban sa Jomara, Pasajero Motors Corporation (Pamocor) ug ARN Builders. 
Ang pundo adto kuhaon sa P313 milyones nga budget nga giaprobahan sa City Government para sa pagkolekta ug paglabay sa basura para sa tuig 2018.
Atol unya sa bidding proper, ang adunay labing ubos nga bid sa tulo ka service provider maoy madeklara nga mananaog ug hayag na ang kahigayonan nga sila ang makakuha sa kontrata sanglit human sa bidding isunod dayon sa technical working group ang post qualification.
Sa niaging mga kontrata sa paghakot sa basura, ang Jomara ug ang Pamocor nagpulipuli zog daog sa bidding sanglit sila ra ang klaro nga service provider nga nipalit og bid documents apan niining bahin tulo na sila ang magpaubsanay sa presyo. (PAC)
(PAC)
NANGUNAY mismo si Cebu City Jail Warden Supt. Renante Rubio sa pagguba sa mga cellphone ug pagsunog sa sigarilyo nga mga kontrabando nga nahipos nila nga gisuwayan pagpasulod sa maong prisohan.
Aron masiguro sa mga pi­niriso ingon man sa publiko nga wa’y recycled nga ma­hitabo sa mga nakolekta nila nga kontrabando, gipakita ni Rubio sa mga tigbalita nga ilahang gisunog ingon man giguba ang mga nakuha nila nga mga kontrabando.
Matod ni Rubio nga 80 porsyento sa maong kontabando gipanglabay kini gikan sa Operation Second chance nga pasilidad diin mga bata ang gisugo sa paglabay niini.
Samtang ang laing 20 porsyento mao kini ang gisuwayan pagpasulod sa mga bisita sa prisohan.
Dugang ni Rubio nga kasagaran sa mga kontrabando mga sigarilyo diin niabot sa kapin 500 ka mga pakete, 14 ka mga cell phones, chargers ug uban pa.
Subay sa ilang hugot nga seguridad sa maong prisohan, 14 na usab ka mga bisita ang ilan gi-ban aron di na ni makapalusot ingon man makasulod sa maong pasilidad.
Sa ilang nakuha, way bisan usa nga drugas niini.
Karong adlawa ang open house sa CCJ diin gilauman ang pagdagsa sa tawo alang na usab sa paghatag og kahigayonan nga makabisita ang ilang pamilya sa mga piniriso.
Dugang ni Rubio nga wa siya’y tawo nga gipa-break o gipabakasyon aron masiguro nga magpabilin ang seguridad sa maong pasilidad.
HUMAN hingpit na nga mahibalik ang biyahe sa bus sa Cebu South Bus Terminal, possible nga magnihit kini karong adlawa hilabi na nga ang mga driver moseleb­rar usab og pasko sa tagsa-tagsa nila ka mga pamilya.
Mao kini ang gibutyag sa security management head sa CSBT nga si Jonathan “Joy” Tumulak kagahapon.
Bisan og hingpit nga nahibalik ang mga biyahe paingon sa habagatang Sugbo.
Dugang niya nga way pro­blema ang biyahe gikan sa Sugbo paingon sa Dumaguete apan ang Dumaguete paingon sa Dapitan, wala pa higpit nahibalik human ubos pa sa Signal No. 1 ang Zamboanga atol sa pakighinabi niini sa tigbalita kagahapon.
Hinuon, aduna’y mga pasa­hero nga nibiyahe na paingon sa Dumaguete aron didto nav­lang maghuwat paingon sa Da­pitan, Zamboanga del Norte.
Lakip sa nahibalik na nga biyahe ang paingon sa Bacolod ug Guihulngan, Negros Oriental diin manukad kini sa Tangil Wharf sa lungsod sa Dumanjug.
Kagahapon nidagsa na ang mga pasahero ug nipahimang­no si Tumulak sa mga nagpla­no pa nga mobiyahe ka­rong adlawa nga dili magdala og daghang bagahe nga di kinahanglanon.
Hilabina sa mga butang nga di pwe­­­de isulod sa terminal ug sa bus, naglakip  sa pabuto, kemikal, hinagiban, pintal ug uban pa.
“Ang amo lang awhag sa katawhan nga kon mouli man gali sila, kanang kutob lang sa ilang mabitbit. Para adtong madala og pabuto among balikon nga bawal ang pagpasulod og pabuto sulod sa terminal,” si Tumulak nagkanayon.
Kagahapon nipasalig usab si Supt. Renato Dugan, hepe sa Regional Police Community Relations Division, nga magdu­­gang sila og pulis sa maong bus terminal dugang sa Special Weapons And Tactics (SWAT). (HBL) 
(HBL)
MOABOT na sa 50 ka colorum nga mga sakyanan ang nadakpan ug na-impound sa Land Transportation Fran­­­chising and Regulatory Board (LTFRB) sa Central Visayas karong tuiga.
Kagahapon sa udto, laing co­lo­rum nga van nga nagtangag sa plaka nga GB 9929 ang na­sakpan sa mga sakop sa LTFRB 7 nga namasahero gawas sa North Bus Terminal sa dakba­yan sa Mandaue ug mobiyahe unta paingon sa lungsod sa Da­­an­bantayan, amihanang Sugbo.
Ang puti nga van nga duha pa lang ka buwan sukad napa­­lit, gipanag-iya sa usa ka Rex Sal­­gariño base sa resibo nga gi­­pakita ni Rosito Paquiao, ang dray­­­ber sa van, nga giisyuhan og Inspection Report Summo (IRS) sa mga tinugyanan sa LTFRB 7.
Matod ni Cuizon, moabot sa P200,000 ang multa sa masakpan nga colorum van ug kini maadto sa ilang buhatan.
“Sa una, LTO (Land Transportation Office) but our Chairman (Martin Delgra) now wants the income to be reflected as ours. That’s also why we can’t use the LTO impounding area anymore,” pahayag sa director dihang na-interview sa Superbalita Cebu kagahapon. 
Base sa nakuha nga identification card, si Paquiao drayber usab og Ceres bus.
Si Cuizon nga nag-monitor sa mga bus pasaheroan sa Cebu South Bus Terminal nibutyag nga naniid una ang iyang mga sakop sa gawas sa wala pa niduol ug nasakpan ang van. (SCG) 
(SCG)
GISUMBALIK og reklamo sa singer-negosyante ug sa iyang bana ang ilang kanhi employer nga nipasangil nila nga nangilad sa gipalit nga P2.5 milyones nga townhouse niadtong 2016.
Si Eva Delos Santos ug ang iyang bana nga si Ruben David, nipasaka og reklamong libel sa Cebu City Prosecutors Office nga nag-akusar ni Prisca Niña Mabatid, tag-iya sa Pinoy Care Visa Center, nga nidaot sa ilang reputasyon pinaagi sa live interview sa Facebook ug sa napublikar sa mga pamantalaan niadtong Disyembre 21, 2017.
Ang magtiayon nitumbok nga nasayod nang daan si Ma­batid nga naka-loan sa Me­trobank ang townhouse sa wala pa kini gibaligya ngadto niya ug niuyon kini nga maoy mopadayon sa nahabilin nga balanse sa mortgage nga P1.9 milyones.
Sila nidugang nga bakak usab ang pasangil ni Mabatid nga gibaligya ngadto sa laing tawo ang townhouse.
“These statements are unfounded and Mabatid know them to be false yet she issued them publicly before the media. An act clearly calculated to bring us into disrepute and to embarrass us in the public eye,” matod ni Eva nga nibasa sa giandam nga press statement.
Si Eva nihilak samtang nagbasa sa ilang pamahayag sa gipatawag nga press conference kagahapon kuyog ang ilang tu­lo ka mga anak nga sila si Moni­que, Ana ug James Carlos ug sa ilang duha ka mga lawyer nga sila si Atty. Daniel Francis Arguedo ug Atty. Patrick Gallito.
Si Mabatid unang nidangop sa National Bureau of Investigation sa pagpasaka og reklamong estafa batok sa magtiayon.
Siya nipasangil nga napalit niya ang townhouse gikan sa magtiayong Delos Santos ug nibayad kini og P2.5 milyones niadtong Hunyo 7, 2016.
Matod ni Mabatid nga gipalit niya ang townhouse gikan kang Eva aron tabangan kini tungod kay giingong naglisod kini sa panalapi.
Apan ang magtiayon nisumbalik nga wala na magbayad sa iyang binuwan nga amortization sa banko si Mabatid sukad niadtong Hulyo ning tuiga human kini nila gireklamo og illegal dismissal sa National Labor Relations Commission (NLRC).
Si David kanhi nagtrabaho sa Pinoy Care sud sa usa ka tuig ug pito ka buwan isip speaker ug naghupot sa operations sa Middle East samtang si Eva speaker usab sud sa dul-an usa ka tuig.
Apan niadtong Hulyo 4, 2017, gi­­taktak sila ni Mabatid sa trabaho.
Sila nagtuo nga nanimawos si Mabatid nila ug ni-pressure nga bakwion ang labor case nga gipasaka batok niya ug sa kompaniya niini.
Apil sa gikiha og libel ang mga editor ug tigbalita sa mga mantalaan apan suma pa ni Arguedo, nagplano sila nga bakwion ang reklamo batok sa mga sakop sa media.
WAY kukahadlok sa pagrampa, harbat ug (bisan uwaw i-apil dinhi, pero hala) mga keks. Kini maoy tuyo namo sa akong bestfriend sa dihang nagplano mi nga mosalmot sa Pride Parade sa Taipei, Taiwan sa milabayng buwan.
Usa ka semana sa wa pa mi nang-martsa, namroblema na mi ni Renz, akong bestfriend, unsay among sul-ubon sanglit gusto namo nga di malimtan ang labing una namong Pride.
Daghan naming mga plano, gikan sa mga see-through shorts, tank tops, ug uban pang mga beyga nga outfit nga nakit-an namo online (bisa’g wa na mi angay) apan way bisan usa ang napatahi tungod sa ka-busy.
Wa gyud mi alamag unsay mahitabo sa usa ka Pride Parade, ang anaa sa among mga hunahuna nga daghang mga parehas namo nga miyembro sa LBGT (Lesbians, Gays, Bisexuals and Transgender) community ang mangapil sa maong kalihukan uban sa mga daghang lami nga you know na.
Sa amoa’ng hunahuna, su­nod nalang mis panon kay di man mi kahibaw mo-Ininsik.
Sukad sa akong unang pagtaak sa Taiwan sa milabayng tuig, akong nahibaw-an gikan sa usa ka higala nga sa maong nasud gipahigayon ang pinaka-dakong selebrasyon sa Pride Parade dinhi sa Asya.
Mas engrande ang selebrasyon ning tuiga tungod kay gawas nga ika-15 ka tuig na nga gihimo sa Taipei ang parada, niadtong Mayo 24, ang Council of Grand Justices sa maong nasud mi-anunsyo sa ilang interpretasyon sa Civil Code sa ilang konstitusyon nga di maki-angayon nga hikawan sa katungod sa pagpakasal ang mga same-sex couples, pasabot nga uyon sila sa same-sex marriage ug niawhag kini sa mga magbabalaod nga usbon ang ilang Civil Code sud sa duha ka tuig ron mapatuman ang maong tinguha.
Sumala sa Taipei Times nga record-breaking ang 123,000 ka partisipante ningsalmot sa parade niadtong Oktubre 28.
Sa di pa nako isaysay akong kasinatian, gusto kong inyong masabtan nga kining artikulo, di ni binastos sa kon unsay inyong mga tinuhu-an.
Makapangutana siguro mo kon unsay sinugdanan nganong halos sa tanang mga dagkong dakbayan ug mga dapit sa kalibutan, magsaulog ug Pride Parade matag tuig.
Diskriminasyon, di patas nga pagtratar ug ubos nga pagtan-aw sa tawhanong katungod sa mga miyembro sa LGBT community maoy nagtukmod sa mga nipasi-ugda ning kalihukan sobra sa 4 ka dekada ang nakalabay.
Ug ang kalihukan magpadayon hangtod nga makab-ot sa LGBT community ang patas nga patan-aw niini sa katilingban sa tanang aspeto.
Maka-ana siguro mo nga wala ra moy problema sa presensya sa mga mahuyang ninyo nga mga igsuon, higala, classmate, paryente, kaila ug uban pa apan ang wa ninyo mahibaw-i nga sa matag minuto sa pagtuyok ning kalibutana, adunay usa ka miyembro sa LGBT nga giabuso, gipasakitan ug gitamaktamakan ang tawhanong katungod.
Base sa research gikan sa International Lesbian, Gay, Bisexual, Trans and Intersex Association (ILGA) nga moabot sa 74 ka mga nasud sa kalibutan padayong giisip nga krimen ug iligal ang pakigrelasyon sa mga mahuyang, 13 sa maong mga nasud, pagkapriso o kamatayon ang silot kon masakpan ka nga usa ka miyembro sa LGBT nga anaa sa same-sex nga relasyon.
Lahi nga Suporta
Lahi nga Suporta
Usa ka gabii sa ikaduhang higayon nga pagbisita nako sa nasud niadtong Disyembre 2016, nahimamat ko og grupo sa mga batan-on nga akong abi kog namaligya ug pagkaon gawas sa night market sa Songshan District.
Naggunit sila og mga placards nga inisik, naninggit ug Ininsik (murag namaligya ug sud-an) ug usa nila niwara-wara sa rainbow flag, simbolo sa LGBT community.
Nakuryuso ko unsay ilang gibuhat maong nakig-istor­yahanay ko nila kung unsay ilang giprotestaan ug kini nagkanayon nga nipadayag lang sila ug pagsuporta sa same-sex marriage sa ilang nasud.
Pipila ka minutos sa pakigplastikan ug chika, nangutana kos akong katabi kon usa siya ka mahuyang.
“I’m straight. And I’m here to support my friends,” tubag niya nako. 
Didto ko nibilib sa akong gika-istorya nga bisan di siya bayot apan nisuporta siya tungod ug alang sa iyang mga higala nga miyembro sa LGBT.
Tungod niadto, nakadisider ko nga mosalmot sa Pride ning tuiga.
Atol sa Parade
Atol sa Parade
Daghang mga posibleng mahitabo ug masinati nimu sa parade:
Nangasaag ming Renz ug akong kauban sa buhat nga si Chona paingon sa venue. Wa sab mi nagkakita sa akong Taiwanese nga higala kay nalangay man ang mga ebay.
Imagina, wa mi kahibaw sa rota kon asa magsugod ug asa mahuman pero werpa gihapon kon asa ang mga tawo, sunod lang sa panon.
Mabulukon kaayo ang parade ug nisamot pa gyud ka mabulukon tungod sa vitamins sa mata nga mga ‘imal’ nga keks. Galunop ang mga lami, pramis! Mabusog ka!
Didto mi nakakita og mga lalake nga nag-cosplay ug Smurf nga dakog bunal, lalake nga nag-costume og anghel ang pako, korona ug iyang pribadong parte igo lang gitabunan ug gamayng panapton, mga naggilak nga mga gown, make up, rainbow flag bisa’g-asa ug uban pa. Wa kalabaw among gisul-ob nga jockstrap ni Renz.
Pipila ka minutos sa among pagsige’g lakaw, gipanggutom mi. Nalipong sab si Chona, maayo nalang nakakita mi’g McDonalds duol sa Peace Memorial Park.
Naka-order nami ug pagkaon apan wa mi lamesa tungod kay puno kinis mga costumer maong buwag-buwag ming tulo ug pangaon.
Nitapad kos usa ka Insik, William iyang English name ug nagkachika mi slight sa ta­bang ni Google Translate.
PAGKAMAHIUBSANON maoy sentro sa mensahe ni Ta­lisay City Mayor Eduard Gullas atol sa Christmas party sa dakbayan dili pa lan dugay.
Lakip sa gihatagan niya og importansiya mao ang kabatan-onan nga malayo sa sakit ug magbiuotan.
Matod niya nga wala siyay mahatag nga gasa alang sa tanang Talisaynon gawas sa pag-ampo nga hatagan og kabaskog sa panglawas ang taga Talaisay ug malayo sa sakit.
"In all humility since I don't have enough gifts to each and every Talisaynon. I pray nga maayo'g lawas, ipalayo sa sakit ang mga bata magbinuotan,” pulong sa mayor.	
Midugang siya nga unta ang kabataan manggiluy-on ug dili probelma sa ilang mga ginikanan ug sa katilingban.
“Kay ang inahan ang affec­ted kung badlongun ang bata. I dont want them to be a problem  to their mama,” dugang niya. 
Nagkanayon si Gullas nga kon ang kabataan adunay pagtahod sa ilang mga maguwang, walay krimen nga mahitabo ug dili usab kini makahimo og salaod.
Si Gullas niingon nga kinahanglan usab ang taga Talisay motuo sa pag-ampo iyang gihimo nga sanglitanan ang iyang kaugalingon sa dihang nahimo siyang gobernador sa Sugbo niadtong kapin pa sa 40 anyos ang iyang pangidaron  na-diagnosed og  lung cancer.
Giingnan siya sa iyang doktor nga aduna lang siyay tulo ka buwan nga mabuhi, apan tungod sa hugot nga pagtuo sa pag-ampo sa iyang pamilya ug mga higala buhi pa siya hangtod karon.
Iyang gibutyag nga grabe ang iyang pag-ampo ngadto  sa Birhen Maria patron sa Talisay ug Sta Teresa de Avila ug sa balaang bata nga si  Senyor Sto. Niño. 
“They should believe in prayers. I would have been six ft under the ground now. My life,  bonus na ni. I am 87 years old but I feel as a Governor,” pagsaksi ni Gullas.   
Nidugang siya nga mahimo na unta siyang mohunong sa pagserbisyo sa publiko ug magpahayay sa nabiling panahon sa iyang kinabuhi, apan ang iyang kaikag ug kasasig nagpadayon sa pagpangulo sa katawhan aron mapada­yon ang iyang pagserbisyo ug debos­yon. (DRT)
(DRT)
NAKABIYAHE na og balik karong adlawa ang mga barko, fastcraft ug ubang sakyanan sa kadagatan human nalibkas na sa Philippine Atmospheric, Geophysical and Astronomical Services Administration ang Tropical Cyclone Warning Signal sa Cebu, Bohol ug ubang bahin sa Kabisay-an ug Mindanao gumikan sa bagyong Vinta.
Si Commander Jerome Cayabyab, pangu sa Coast Guard Station Cebu, nibutyag nga niabot og 59 ka pasaheroan nga mga barko ug fastcraft ug 168 ka rolling cargoes ang wa makabiyahe tungod sa dautang panahon.
Kinatibuk-ang 2,809 ka mga pasahero ang nalangay ang mga biyahe gumikan sa kan­selasyon sa mga biyahe sa kadagatan.
Ang ihap gikan sa lainlaing mga pantalan sa Sugbo sama sa Hagnaya, San Remigio; Polambato, Bogo City; Tabuelan; Bantayan; Danao; Consuelo, San Francisco, Camotes; siyudad sa Sugbo ug uban pa. 
Mibalik sa agi
Mibalik sa agi
Pasado sa alas 8 kagaha­pon sa buntag, nibiyahe ang Oceanjet gikan sa Cebu padulong sa Ormoc City apan gisugat sa dagkong mga bawod.
Tungod niini, nibalik kini sa dakbayan sa Sugbo.
Usa sa mga pasahero nga si Nello Lowangco nagtrabaho sa Cebu nga plano unta mouli sa Leyte para didto magsaulog sa Pasko kauban ang pamilya.
Matod ni Lowangco nga siya ug kaubanan nangahadlok og maayo sa biyahe.
Apan tungod sa Bagyong Vinta, nalangay ang iyang pag-uli, apil na ang liboan ka mga pasahero. 
Tungod sa kadagko sa mga bawod, gihakop sila sa kahadlok, apan nagpalasamat sila nga nibalik ang Oceanjet sa agi.
Kagahapon, gikanselar sa Oceanjet ang mga biyahe sa Cebu-Ormoc, Ormoc-Cebu, Cebu-Tagbilaran, Tagbilaran-Cebu ug Cebu-Camotes.
Eroplano
Eroplano
Samtang 30 ka flights ang gipangkansilar usab ang mga biyahe gikan sa Mactan Cebu International Airport.
Sa ihap, 16 ka flights sa Cebu Pacific samtang 14 sa Air Philippines. Ang nakansilar nga mga biyahe paingon sa Cagayan De Oro, Ozamis, Butuan, Surigao, Siargao, Camiguin ug Tandag.
Bus
Bus
Mga pasahero sa Cebu South Bus Terminal nga paingon sa Zamboanga, Bacolod ug Dumaguete City, nangatanggong human nga wa tugoti sa tagdumala sa pasilidad nga makabiyahe.
Kini subay usab sa gikanselar nga biyahe sa mga sakyanan sa kadagatan paingon sa maong mga dapit, sa habagatang bahin sa Sugbo.
Sigun sa CSBT, mas maayong magpabilin sila sa terminal inay nga magtapok sa pantalan ug didto mangatanggong.
Sugod niadtong Huwebes, wa nay bus paingon sa Dumaguete, Bacolod ug Zamboanga City nga gitugotan nga makabiya sa CSBT.
Ang maong mga bus ikarga og barge paingon sa ilang mga destinasyon apan tungod kay kanselado ang biyahe sa mga sakyanan sa kadagatan, dili ra gihapon sila makatabok.
Ang bagyong Vinta kay nagkahinay nahimo nang tro­pical depression nga nagdala sa hangin nga may gikusgon nga 60 ka kilometros matag takna duol sa iyang sentro ug pag-unos nga moabot ngadto sa 90 ka kilometros matag oras samtang nag-irog sa direksyon nga kasadpan sa gikusgon nga 20 ka kilometros matag oras.
Kini nakatugpa sa yuta sa Cateel, Davao Oriental ala 1:45 kagahapon sa kaadlawon ug naa sa Zamboanga Del Sur sa pagkutlo ning balita.
Sumala ni Baltazar Tribunalo, pangu sa Provincial Disaster Risk Reduction and Ma­nagement Office (PDRRMO), way nadawat nga taho nga insidente sa kadaot ang ilang buhatan kabahin sa bagyo.
Apan gialerto nila ang mga local government unit ug mga molupyo labi na sa mga dapit nga delikado sa pagdahili sa yuta ug flashfloods.
Si Tribunalo nidasig sa mga LGU ug local DRRMO nga gamiton ang mga mapa nga giapud-apod nga nag-ila sa mga dapit nga peligro sa kalamidad.
“Dili ko kasabot nganong dili i-maximize ang mapa sa mga LGU,” dugang niini.
Tinguha nila nga way cas­ual­ty sa lalawigan sa maong bagyo.
“Dili ta mahadlok sa hangin, ang tubig atong kahadlokan,” sumala ni Tribunalo.
Sa Liloan Port sa lungsod sa Santander, dunay gibanabanang 500 ka mga pasahero ang nangatanggong ug gihatagan og food packs. 
Sa lungsod sa Oslob, dunay 46 ka lokal nga mga turista, unom niini mga bata ug walo ka langyaw nga mga turista, usa bata ang wa makatabok gikan sa isla sa Sumilon paingon sa mainland gumikan sa bagyo.
MASINATI sa mga konsumedor sa Metropolitan Cebu Water District (MCWD) ang 10 ka oras nga way supply sa tubig sa pipila ka mga barangay sa mga dakbayan sa Sugbo ug Talisay sugod sa gabii sa Disyembre 28.
Moabot sa 23 ka mga barangay sa siyudad sa Sugbo ug sakaon ug sudlunon nga mga dapit sa dakbayan sa Talisay ang makasinati og way agas sa tubig sugod sa alas 10 sa gabii hangtod sa alas 8 sa buntag sa Disyembre 29.
Apil na niini ang mga barangay Bulacao Pardo, Poblacion Pardo, Inayawan, Cogon Pardo, Kinasang-an, Basak Pardo, Quiot, Basak San Nicolas, Mambaling, Duljo Fatima, San Nicolas Proper, Sawang Calero, Suba, Pasil, Pahina Central, Pahina San Nicolas, Ermita, Kalubihan, Parian, Sto. Niño, Tinago, San Roque ug Kamagayan. 
Si Charmaine Rodriguez-Kara, tigpamaba sa MCWD, niingon hunongon ang supply sa tubig sa maong mga oras aron paghatag og dalan sa ikaduha nga interconnection sa dagkong mga tubo nga naapektuhan sa nagpadayon nga pagtrabaho sa P638 milyones nga underpass project sa N. Bacalso Avenue, dakbayan sa Sugbo.
Matod niya naapektuhan ang mga tubo sa MCWD gumikan kay nagkubkob sa yuta ang contractor sa Department of Public Works and Highways nga maoy nagtrabaho sa underpass project.
Si Kara nipasabot nga kinahanglan isibog nila ang dagko nga mga tubo, putlon ug isumpay og balik aron dili mahugawan ang supply sa tubig nga mosubay sa maong mga tubo.
“Kinahanglan 10 hours tungod sa kadako sa pipeline. Huwaton nato ma-consume sa mga tawo ang tubig usa maka-connect, dili ta pwede makaputol sa pipeline kon daghan pa og tubig,” sumala ni Kara.
Moabot sa 146 linear meters ang gitas-on sa tubo sa MCWD.
Siya nidugang nga dili sila dihadiha makabalhin sa mga tubo kay mag-agad sila sa contractor sa DPWH kon mahuman na og kubkob sa yuta.
Si Kara nangayo sa pagsabot sa mga konsumedor bahin niini.
BISAN sa mga pagsulay nga nasinati sa nasod sama sa kalamidad ug kalisod, anaa kanunay ang Ginuo, pagpahinumdom ni Cebu Archbishop Jose Palma.
Sa iyang mensahe alang sa Pasko, ang arsobispo namulong nga nasuwayan ang kahiusahan sa nasod sa mga panghitabo sama sa pag-atake sa mga ISIS-Maute Group sa siyudad sa Marawi nga nikutlo og daghang kinabuhi.
Matod niya dako usab ang gibati nga kasubo sa mga tawo sa pagkamatay ni anhing Cebu Archbishop Ricardo Cardinal Vidal ug ang mga pamilya nga naapektuhan sa nanglabay nga mga bagyo. 
“Taliwa sa mga nahitabo, even with Maute siege, even with typhoons, usbon nato, God is with us. We have every reason to hope for a better tomorrow,” dugang ni Palma.
Ang arsobispo namahayag ang Pasko nagpahinumdom sa dihang gihimugso si Hesukristo diin way pamilya ang nidawat nila ni Jose ug Maria aron didto manganak ang inahan sa Ginuo.
“That’s why pirme nako nga gipahinumdom nga unta when we see Jesus in the crib and surrounded by animals, we should remind ourselves dili siya angay diha kay siya man ang Diyos,” dugang niini.
Siya nidasig sa mga tawo nga dawaton si Hesus diha sa ilang kasingkasing, sa ilang pamilya ug komunidad.
Suma pa niini nga nasayod ang mga tawo nga kon ang Ginuo anaa nila, dunay kausaban alang sa kaayo nga moepekto sa gugma, kaluoy ug kapasayloan.
Si Palma nidugang nga sama ni Hesus nga gasa gikan sa Ginuo, unta ang mga tawo mahimo usab nga instrumento sa paglaom ug kamaya ug gasa ngadto sa uban. (SCG)
(SCG)
DUL-AN sa 100 ka special permits ang giisyu sa Land Transportation Franchising and Regulatory Board (LTFRB) 7 sa mga bus ug minibuses aron dunay igong kasakyan ang mga pasahero nga manguli alang sa Pasko ug Bag-ong Tuig sa Sugbo ug Negros Oriental.
Si Ahmed Cuizon, director sa LTFRB 7, nibutyag nga moabot sa 66 ka special permits ang giisyu sa mga bus samtang 24 sa mga minibus.
Ang special permits gikinahanglan aron makalabyog ang publiko nga mga sakyanan gawas sa gitugot nga rota alang niini, aron makahakot og mga pasahero ug dili dakpon sa Land Transportation Office.
Matod niya lima ka operators ang nag-apply aron maisyuhan sa special permits.
Kini naglakip sa Vallacar Transit, Inc, ang kompaniya nga nagpadagan sa Ceres buses; Sugbo Transit Express; Island Autobus Transit Corp.; ug Metro Cebu Autobus Corp.
Ang mga special permit naglangkob sa mga biyahe nga manukad sa pantalan sa Dumaguete City paingon sa Cebu City, gikan sa Cebu City padung sa lungsod sa Daanbantayan, Cebu City paingon sa Hagnaya Port sa lungsod sa San Remigio, Cebu City padung sa pantalan sa Bato, lungsod sa Santander, Cebu City paingon sa lungsod sa Pinamungajan, Cebu City padung sa lungsod sa Tuburan ug Cebu City paingon sa lungsod sa Madridejos.
Kasagaran sa mga special permit balido sud sa 12 ka adlaw kun sugod karong adlawa hangtod sa Enero 3 duna usab unom ka adlaw kun kutob sa Disyembre 28.
Kinatibuk-an, 55 ka special permits ang giisyu sa LTFRB 7 alang sa mga bus ug 24 ka special permits sa mga minibus sa Vallacar, 6 sa Sugbo Transit Express, 1 sa Mabel Montenegro, 1 sa Island Autobus ug 4 sa Metro Cebu Autobus Corp. (SCG) 
(SCG)
GISAWAY ni Mayor Tomas Osmeña ang bag-ong balaud nga nagtangtang sa income tax sa mga kawani nga nag-sweldo og P20,000 paubos ilawom sa Tax Reform for Acceleration and Inclusion (TRAIN) nga bag-ong gipirmahan ni Presidente Rodrigo Duterte.
Si Osmeña namahayag  nga  bisan ang mga kabos kinahanglan nga mobayad og buhis sa ilang kinitian bisan kon gamay ra nga kantidad.
“I believe that they should pay something like P20, P30 or P50,” padayag sa mayor.
Matod ni Osmeña kinsa nimando sa tag P5 nga bayranan sa mga drayber sa motorsiklo nga  makalapas sa lagda sa trapiko pinaagi sa adjudication.
Gihulagway niya nga di maayo ang pipila sa mga provision nga nasukip sa Train nga mo-epekto sugod tuig 2018 nga iyang gihulagway nga makadaot sa nasod.
“We cannot teach them that way because they are poor, everything should be free,  sayop gyud na. That’s poor management you’re teaching them the wrong values. It’s bad for our country,” nagkanayon si Osmeña.
Subay sa Train, gawas nga way buhis ang nagsweldo og P250,000 matag tuig, mosaka ang presyo sa gasolina ug krudo, dugang buhis sa mga sakyanan, coal ug sugar sweetened drinks sama sa mga soft drinks ug uban pa.
Ang buhis nga makolekta sa Train maoy igasto sa P8 trilyones nga proyekto sa imprastraktura sa kasamtangang administrasyon.
Sugod tuig 2018, ang produkto nga diesel buhisan  og P2.50 matag litro hangtod mosaka sa P4.50 sa tuig 2019 ug mahimong P6 sa tuig 2020.
Ang Liquified Petroleum Gas (LPG) buhisan og P1 matag kilo sa tuig 2018, P2 sa 2019 ug P3 sa 2020.
Ang gobyerno mokolekta og P7 nga buhis sa matag litro sa gasolina, P9 sa tuig 2019 ug P10 sa 2020. (PAC)
(PAC)
HATAGAN og prayoridad ni Mayor Tomas Osmeña sa tuig 2018 ang pagtukod og dormitory para sa 100 ka mga single mother kinsa nagtrabaho sa business process outsourcing (BPO).
Matod ni Osmeña nga daghan siya og ipatuman nga proyekto sunod tuig apan kini maoy iyang gihatagan og gibug-aton sanglit iyang naobserbahan nga way maayong kaugmaon ang mga single mother.
“We have many project but the one that excite me the most is not the big project. It’s a dormitory for call center agents who are single mothers because that is the real challenge to me,” paghulagway sa mayor.
Gipasabot sa mayor nga dakong hagit alang kaniya sanglit ang mga inahan nga maoy nagmatuto sa ilang mga anak nga way amahan di maglisod og trabaho.
“Mao gyud ni ang usa sa dako nga concern nga nawa gyud ang kaugmaon sa mga single mothers because they cannot leave their babies alone,” dugang sa amahan sa dakbayan sa Sugbo.
Ang dormitory nga tukoron ni Osmeña makaatiman og 100 ka single mother diin tuyo sa dormitory mao nga usahon ang mga bata, lainon ang lalaki ug babaye apan usa ra ang ilang kusina, adunay playground ug ubang pasilidad.
Kon makita niya nga maayo ang lakat sa programa, modugang og laing mga dormitoryo si Osmeña aron maserbisyohan niya ang daghang mga single mother.
Tuyo ni Osmeña nga samtang nagtrabaho ang ilang mga inahan, adunay mag-alima sa ilang mga anak ug di na sila angay mabalaka.
“To me it’s not a big project but to me is a challenge that I want to take because I want to solve this problem. I have seen too many single mother that they have no future,” nagkanayon si Osmeña. (PAC) 
(PAC)
GIPUSIL ang usa ka lalaki sa dan Don Sergio Bliss, Barangay Labangon, dakbayan sa Sugbo, alas dos sa kadlawon niadtong Huwebes.
Ang biktima giila nga si Mark Neil Mondejar, 25 anyos ug residente sa Cogon, A Lopez St., dakbayan sa Sugbo.
Si Mondejar nagbaklay daplin sa dan sa naasoyng lugar kuyog sa iyang higala nga si Jay Boy Quijano human kini sila makigtagay sa parehong dapit.
Sa dihang ang duha ka wala mailhing mga lalaki nga nagsakay og motor nga giilang mga suspek mitungha sa atubangan nila ni Mondejar ug Quijano.
Samtang ang nag-angkas sa motor nihulbot og wa mahibawan nga kalibre sa armas og dayun pusil ngadto sa biktima.
Base pa sa imbestigasyon nga gipangulohan nila SPO2 Wetzel Berry, SPO1 Jerry Genelaso ug PO3 Geoffrey Gutual nga adunay katuyoan sa pagpatay ngadto ni Mondejar apan wa pa mahibaw-i ang rason niini.
Ang biktima naigo sa tuo nga bahin sa iyang bukton ug kini nakaaghat kaniya sa pag-ikyas samtang ang mga suspek nagdali-dali og pag-ikyas paingon sa laing direksyon.
Ang nasamdan nga biktima daling gitabang sa mga Barangay Tanod sa Barangay Labangon ug dayon gidala sa Cebu City Medical Center (CCMC) alang sa dali nga pagtagad. (Michelle Ann Obor, USJ-R Intern) 
(Michelle Ann Obor, USJ-R Intern)
PAGHATAG sa seguridad sa Basilica Menore del Sto. Niño atol sa usa ka semana nga kalihukan sa Sinulog naandam na sa kapulisan ug mga opisyal sa kagamhanan sa siyudad sa Sugbo.
Nagtagbo ang kadagkoan sa Basilica Minore del Sto. Niño, mga opisyal sa Cebu City Hall ug kapulisan alang na sa paghatag sa seguridad sa mga debotong Katoliko atol sa usa ka semana nga kalihukan sa Sinulog.
Giparesentar sa PRO 7 ang ilang pagpangandam sa siguridad sa simbahan sama sa pag sira sa karsada sa Osmena boulevard gikan sa tanang sakyanan.
Matod ni P/CSupt. Jose Mario Espino nga nasabutan na sa mga opisyal sa Basilica ug sa kagamhanan sa siyudad sa Sugbo nga wa nay mga manindahay nga tugotan nga makapaninda duol sa simbahan.
“During the Sto. Niño fiesta yung ating one week novena masses sa Basilica, we have agreed that the area sorounding the Basilica will be free from all obstruction,” matod ni Espino.
Ang pangulo sa Prevention Restoration Order Beautification Enhancement (Probe)  team Raquel Arce mipahibawo nga ilang hugot nga ipatuman ang pagdili sa mga sidewalk vendors nga nagpalibot sa Basilica. 
Usa sa ilang plano nga didto ibutang sa dan Lapu-lapu ang mga manindahay ug imahen aron di sila makabalda sa mga tawo nga mosud ug mogawas sa simbahan.
“Plano pa lang di pa final didto sila ibutang sa Lapu-lapu St., katong mga unregistered vendors naa pud silay lugar,” matod ni Arce.
Aron mahimong hapsay ang pagsud ug paggawas sa mga debotong Katoliko ang tanang entrada sa simbahan didto na sa luyong bahin ug kilid sa Basilica samtang ang gawsanan mao ang mga pultahan nga nag atubang sa Osmena Boulevard.
Matod ni P/Supt. David Señor, hepe sa Operation branch sa Cebu City Police Office, nga kining paagi tunhay ug hapsay ang mga tawo nga manimba sa Basilica di sama sa nanglabay nga mga Sinulog. (AYB)
(AYB)
GIPUSIL patay ang barangay tanod sa iyang gikaduwag hantak human gisungog dihang napildi.
Nahitabo ang insidente niadtong Huwebes sa gabii sa Barangay Tapul, dakbayan sa  Talisay, Sugbo.
Ang namatay giila nga si Jovenel Cabigas, 28, barangay tanod sa maong lugar. 
Samtang ang suspek mao si Robert Castanares, 26, ug pulos taga didto ra usab sa maong lugar. 
Base sa padiunang imbestigasyon alas 10:45 nadawat ang alarma sa kapulisan labot sa nahitabong pagpamusil.
Apan paghiabot sa kapulisan nagbuy-od na ang biktima ug aduna nay samad sa ulo ug bukton.
Daling gidala ang biktima sa Talisay District Hospital  apan gideklarar nga patay nang midangat sa tambalanan.
Matod pa nagsugal ang duha og hantak sa dihang napildi ang suspek gisungog kini sa biktima nga miresulta sa pagpamusil. 
Ang suspek daling misibat samtang nakuha gikan sa crime scene ang tulo ka kabhang sa giutohang kalibre .45.  
Kagahapon sa buntag ang suspek bulontaryong mitahan sa iyang kaugalingon ngadto sa kapulisan sa Talisay inubanan sa laing pulis nga taga didto ra usab nga si P01 Robert Sabequil ug ni Konsehal Marvin Lapinid.
Kagahapon gihimo ang paraffin test sa suspek samtang gipasakaan na kini kaso. (DRT) 
(DRT)
ABUYOG LEYTE - Lima ka piniriso sa Abuyog Sub-Provincial Jail ang naaktuhan nga nag-pot session. 
Ang Philippine Drug Enforcement Agency (PDEA) 8 uban sa mga gwardiya sa bilanggoan ang mihimo og inspeksyon, alas 9 sa gabii. 
Naaktohan sa mga awtoridad ang lima ka suspek nga nagsuyop sa infirmary section. 
Giila ang lima nga sila Mario Marmita, sakop sa Omega Drug Group; Noli Rinos; Allan Sia; Elvira Cuevas ug Jonalyn Culaba. 
Nasakmit sa PDEA ang usa ka inablihan nga pa­kite nga dunay shabu, duha ka foil nga dunay shabu ug uban gamit sa pagsu­yop. 
Nadugangan ang kaso sa lima ka piniriso. (JKDP) 
(JKDP)
DAGOHOY, BOHOL - Giunay pagdunggab ang usa ka 76 anyos nga lolo sa iyang kauban sa tagay dihang miinit ang panaglalis sa duha samtang nag-inom didto sa Brgy. San Vicente, lungsod sa Dagohoy niadtong Martes. 
Giila ang biktima nga si Felix Soliano, mag-uuma ug residente sa Purok 4, Barangay San Vicente, lungsod sa Dagohoy. 
Samtang ang suspek giila nga si Anacleto Salces, minyo, usa ka mag-uuma ug residente sa barangay nga susama sa biktima. 
Sa pakisusi sa kapulisan sa, nasayran nga ang duha nagtagay kauban sa ilang laing mga higala sa usa ka tindahan sa nahisgutang barangay. (LRB) 
(LRB)
ABUYOG, LEYTE - Human sa pagkabulabog sa lima ka piniriso nga nagsuyop og shabu sud sa Abuyog Sub-Provincial Jail. 
Usa sa lima nga nasakpan ang nakuhaan og laing usa ka putos nga gituhoang shabu. 
Base sa report sa Philippine Drug Enforcement Agency (PDEA) 8, mibalik sila sa bilangoan pagka Disyembre 20 sa alas 6:30 sa gabii alang sa laing inspeksyon. 
Nakuhaan og usa ka dakong pakete sa gituhoang shabu si Noli Rinos, 52, taga Javier, Leyte. 
Ang shabu dunay timbang nga singko gramos ug nagkantidad og P25,000. 
Si Ramos nasakpan ng daan nga nagsuyop uban sa laing lima ka suspek. (JKDP) 
(JKDP)
PINABACDAO, SAMAR – Samdan ang 15 ka tawo human magbangga ang usa ka bus ug 10-wheeler truck sa highway sakop sa Barangay Pahug ning lungsod. 
Base sa imbestigasyon, padung sa South ang Samar Bus Line nga dunay 20 ka pasahero ug gimaneho ni Dennis Versola. 
Pag-abot sa nahitaboan, mibalhin sa pikas linya ang bus gumikan sa naguba nga karsada nunot sa bagyong Urduja. 
Nakasugat niini ang trak nga gimaneho ni Ramil Yepes nga dunay kargang mga bato. 
Misuway pagpreno si Yepes aron malikayan ang panangbangga apan wa kini makakontrolar gumikan sa basa nga karsada. Samdan ang 13 ka pasahero sa bus ug drayber niini ingon man ang drayber sa trak. Gidala sa Eastern Visayas Regional Medical Center (EVRMC) ang mga samdan. (JKDP) 
(JKDP)
DAGHANG mga biyahe ang kanselado samtang liboan na usab ka mga pasahero ang stranded nga gusto unta mouli sa ilang probinsiya karong Pasko tungod sa bagyong Vinta.
Kagahapon dihang gipaubos sa Philippine Atmospheric, Geophysical and Astronomical Services Administration (PAGASA) ang habagatang Sugbo sa signal number 1.
Matod ni Commander Jerome Cayabyab sa Cebu Coast Guard nga wa nila tugoti ang mga sakyanan sa dagat nga mobiyahe tungod kay ang port of destinations niini gipaubos sa storm signal.
Alas 3 sa hapon kagahapon, niabot na sa 28 ka mga barkong pasaheroan, roro, ug cargo ang wa tugoti sa Coast Guard nga mobiyahe.
Samtang niabot sa 1,531 ka mga pasahero ang stranded alang unta sa mga biyahe paingon sa Bohol, Leyte, Negros Occidental/Oriental, Dipolog, Surigao, Cagayan, ug uban pa.
Duna usay mga bus nga padulong sa Negros Oriental, labina sa dakbayan sa Dumaguate ug Mindanao, ang wa usab patabuka gikan sa Sugbo.
Sa alas 5 kagahapon sa ha­pon nga weather advisory sa Pagasa, gipaubos sa  signal no. 2 ang Surigao del Norte lakip ang Siargao Islands, Surigao del Sur, Agusan del Norte, Agusan del Sur, Northern Davao Oriental, Misamis Oriental, Camiguin, Bukidnon, Lanao del Norte ug del Sur.
Samtang signal No. 1 ang Southern Leyte, pipila ka dapit sa habagatang bahin Leyte, Southern Cebu, Siquijor, Bohol, Southern Negros Occidental ug Southern Negros Oriental, Dinagat Island, Misamis Occidental, North Cotabato, Maguindanao, parte sa Davao Oriental, de Norte, Northern Davao del Sur, Compostela Valley, Zamboanga del Sur, Zamboanga Sibugay, ug Zamboanga del Norte.
Matod ni Alice Canasa, weather specialist II sa Pagasa Mactan, sa Superbalita Cebu nga uwanon ang Sugbo karong adlawa.
Sa ilang forecast, gilauman nga mo-landfall ang bagyong Vinta sa Caraga, Davao Region kagabii o karong buntag.
Paingon sa kasadpan ang direksyon sa maong bagyo diin aduna pag-irog nga 21 kilometros matag takna ug nagdala og hangin nga 65 kilometros matag takna ug unos nga moabot sa 80 kilometros matag takna.
Dugang ni Canasa nga susama ra ang hangin nga gidala ni Vinta ug ni Urduja, apan mas paspas ang irog ni Vinta.
Gipaandam
Gipaandam
Tungod sa kasaysayan sa landslide sa pipila ka  mga dapit sa habagatang Sugbo, ang Provincial Disaster Risk Re­­duction and Management Office ni-abiso kanila nga mag­­mabinantayon. 
Ang mga local government unit (LGU) gitambagan pag-monitor sa bagyong Vinta sa ilang dapit ug mohimo og dinaliang desisyon labot sa posibleng evacuation sa mga nagpuyo sa landslide-prone areas. 
Matod sa labaw sa PDRRMO Emergency Response ug Search and Rescue Division, Kathy dela Calzada, ang mga lungsod sa Malabuyoc ug Boljoon, kinahanglang magmabinantayon human nga duna nay kasaysayan sa landslide nga mugna sa uwan. 
Sa brgy. Lower Beceril sa lungsod sa Boljoon, wa pa hingpit nahupay ang kabalaka sa mga residente labot sa posibleng pagdahili na usab sa yuta dinhi.
Gawas sa mga landslide, biktima sab sa mga pagbaha ang daghang dapit sa southern Cebu dihang niigo ang mga bagyong Queenie, Ruby ug Seniang niadtong 2014.
Gihimug-atan ni dela Calzada ang importansiya sa panag-ala­yon sa mga residente ngadto na sa mga barangay o kaha municipal ug city DRRM aron way masinating kakulian, taliwala sa bagyo.
Matod niya, importante nga paspas usab mo-desisyon ang LGU kon mopatuman og evacua­tion base usab sa sitwasyon sa ilang dapit aron kapugngan nga dunay matala nga casualty.
ANG pag-obserbar sa mga lagda sa trapiko di lamang makasiguro sa hapsay nga dagan sa trapiko, makaluwas usab kini sa mga kinabuhi.
Ang PNP Traffic Operation Groups sa Cebu City Traffic Office (CCTO) nitala og mas daghang mga aksidente karong tuiga, gikan sa Enero ngadto sa Nobiyembre, apan mas minos ang nangamatay.
Base sa record, dunay 42 nga nangamatay sa aksidente sa kadalanan karong tuiga, mas ubos sa 48 sa 2016.
Kini nagpasabot nga dunay tulo ka mga tawo ang nangamatay sa aksidente matag buwan sa 2017, mas ubos sa 2016 nga nag-average og upat. 
Apan mas daghan ang mga aksidente sa 2017, diin niabot og 11,153, mas taas itandi sa  10,918 sa 2016.
Nagpasabot nga dinhi sa dakbayan sa 2017, dunay labing minos 33 ka mga aksidente sa dalan matag adlaw ang mahitabo.
Si Sidney Racaza, control ope­­ra­tions officer, niingon nga kadaghanan sa mga aksidente sa trapiko naglambigit og motorsiklo ug way pagtahod sa balaud sa trapiko. (Michelle Anne Obor & Mary Diane Salasayo, USJR Interns)
(Michelle Anne Obor & Mary Diane Salasayo, USJR Interns)
LALAKE nga giingong antingan ug suspek sa pagpusil patay sa usa ka barangay konsehal sa lungsod sa Medellin nasikop sa mga sakop sa Regional Special Operations Group 7 sa lungsod sa Placer, lalawigan sa Masbate pinaagi sa warrant of arrest sa kasong murder.
Wa magsilbe ang anti-anting ni Edgar Tumara, 57, kanhi barangay tanod sa Maharuhay, usa ka tambalan, nakit-an ug nasikop siya sa kapulisan sa Police Regional Office (PRO) 7. 
Positibong gitudlo ni Eliza­beth Ybañez si Tumara nga maoy nipusil patay sa iyang bana nga si konsehal Iluminado Ybañez niadtong 2013 sud sa ilang balay sa Barangay Maharuhay lungsod sa Medellin.
Matod ni Elizabeth nga sa wa pa pusila ang iyang bana, gipaarakan pa ang ilang balay ni Tumara nga niadtong mga tungora way tawo nga naigo.
Apan sa Oktubre sa susamang tuig, dinhi na niya gipatay ang konsehal samtang dunay gihimong pulong-pulong sa Barangay Maharuhay.
“Pag Oktubre 13, 2013, gipatay niya akung bana. Mao nay nagpatay. Iyang gitionan permiro, ako ato nag speech ko sa barangay kay nag assembly mi ato pagpusil niya. Akong gilabay ang mic. Akong giingnan nganong imo mang gipusil akong bana?,” matod ni Ybañez.
Sukad niadto wa na mopakita si Tumara sa ilang lugar ug nisibat bisan pa sa ilang paningkamot nga masikop.
Nakadawat og report ang PRO 7 nga naa ra sa sitio Taganas, Barangay San Marcos, lungsod sa Placer nagtago si Tumara.
Dala ang warrant of arrest nga giluwatan ni Judge Antonio Mariguman sa Regional Trial Court (RTC) Branch 61 sa syudad sa Sugbo sa kasong murder ug frustrated murder, ilang gisikop si Tumara.
“For this particular crime it is now considered solved kasi arrested na natin yung suspect. At marami pang mga unsolved cases na ma solved natin because of his arrest,” matod ni PRO 7 Director Chief Supt. Jose Mario Espino.
MOPATUMAN og mga kausaban ang Basilica Minore del Sto. Niño atol sa ika-453 nga kapistahan sa adlaw nga natawhan sa Balaang Bata nga si Sr. Sto. Niño.
Magsugod ang nobenaryo karong Enero 11 diin ang “Walk with Jesus” nga manukad sa Fuente Osmeña magsugod alas 4 sa kaadlawon inay alas 4:30 sa kaadlawon ug mao sab ang sundon sa Walk with Mary inig Enero 19 alang sa ika-9 nga adlaw.
Si Fr. Noel Cogasa nagkanayon nga gikan sa Enero 12 hangtod sa 18, adunay tag 11 ka misa ang ipahigayon sa Basilica nga bahinon sa unom ka Bisaya ug 5 ka English nga misa nga pagasugdan alas 4 sa kadlawon hangtod alas 7 sa gabii.
Ang Basilica abli 24 oras para sa pag-ampo apan adu­nay pipila ka oras nga sirad-an kini para sa paglimpyo apan ang altar diin nahimutang ang Balaang Bata abli 24 oras para sa mga tawo nga gustong mobisita ug mohalok sa iyang imahen.
Gihangyo ni Fr. Aladdin Luzon, director sa safety, security, peace and order, ang mga tawo sa dili pagdala og mga backpack aron dili malangan ang pagsulod sanglit estrikto ang security ug gidili usab ang balloon.
Adunay tulo ka mga entrance nga nahimutang sa D. Jakosalem, Plaza Sugbo ug P. Burgos ug ang ubang mga pultahan gitagana para sa exits.
Mobutang usab og labing minos pito ka LED screen ang Basilica palibot sa simbahan para sa mga tawo nga dili na makasulod gumikan sa kadaghan sa motambong.
Traslacion 
Traslacion
Ang Walk with Mary gikan sa Barangay Guadalupe paingon sa Fuente Osmeña dayon sa paingon sa Basilica, iparada ang mga imahen ngadto sa  Saint Joseph National Shrine nga gikatakdang moabot alas 9 sa buntag nga pagasundan og misa.
Ang rota magagikan sa D. Jakosalem subay sa Gen. Maxilom Ave., Gorrordo Ave., Archbishop Reyes Ave., turn right sa AS Fortuna St., turn left  paingon sa A. Del Rosario St., right turn paingon sa SB Cabahug dayon sa Saint Joseph.
Bisperas
Bisperas
Magsugod ang send-off mas Enero 20 alas 2 sa kadlawon ug inig ka alas 3 sugdan ang Traslacion paingon ngadto sa Virgen de Regla National Shrine sa Lapu-Lapu City.
Subayon nga rota mao ang P. Burgos liko sa Ouano Avenue, right turn sa AC Cortes, lahos sa first Mactan-Mandaue bridge, liko sa tuo sa paingon sa Quezon Highway, right turn sa S. Osmeña  da­yon sa simbahan.
Alas 4 sa kadlawon moabot ang mga imahen didto sa Birhen sa Regla ug ipahigayon ang welcome mass da­yon mag-motorcade paingon ngadto sa dockyard sa Naval Forces Central sa barangay Canjulao.
Subayon ang karsada sa S. Osmeña right turn sa GY de la Cerna/Tiangue road ug liko paingon sa Caltex road.
Kon naandan ang Galleon sa mga Ouano, niining puntoha ang gamiton mao ang barko sa Navy kansang fluvial procession sugdan alas 6 sa buntag.
Mosubay gihapon ang mga barko sa karaang rota ug motuyok sa Mactan Channel sa dili pa molabang paingon sa Pier Uno sa alas 8 sa buntag diin ipahigayon ang mubo nga foot procession.
Ang Galleon nga sakyanan ni Sto. Niño adunay 150 ka mga tawo nga gitugotang makasakay, 50 gikan sa Navy ug 100 gikan sa Basilica diin gidili ang pagpalupad og mga balloon.
Sa alas 8:30 ipahigayon nag reenactment sa pag-ugbok sa cross, unang pagbunyag  ug ang unang kasal nga nahitabo sa Pilipinas dala ang Kristiyanismo.
Atol sa procession inig ka hapon, giawhag sa mga pareng Agustino nga ang tanan magdala og rosario ug mag-ampo ug dili mag-estorya sa ilang mga kuyo sanglit gituyo ang maong kalihukan para maghinusol sa mga sala ug magpasalamat sa mga grasya.
DILI na tugotan ni  Mayor Tomas Osmeña nga makaabli pa og balik ang Vic Enterprises nga nahimutang sa barangay Mabolo human niya gipasirado ang ilang tindahan ug bodega.
Kagahapon, ang personnel sa City Hall nipasirado sa ilang  tindahan ug 12 ka bodega nga maoy gipundohan sa ilang construction materials gumikan sa kakuwang sa ilang business permit.
Si Osmeña nibutyag nga makabalik lang ang operas­yon sa maong hardware kon siya pusilon.
“When I got shot,” tubag ni Osmeña dihang gipangutana sa mga tigbalita kon aduna pa bay kahigayonan nga maablihan og balik ang napasirado nga tindahan ug hardware.
Ang mayor nagkanayon nga dili siya maoy angay basulon sa mga gatusan ka mga kawani sa Vic Enterprises sang­lit iyang gipadayag igo ra siyang nagpatuman sa balaod.
Ang 12 ka warehouse sa Vic Enterprises gihulagway ni Osmeña nga walay permit ug bisan pending permit application wala siyay nakita.
Dugang niya nga dili angay mabalaka ang mga kawani sanglit adunay daghang kwarta ang ilang amo ug mahimo silang bayaran.
Gitug-an ni Osmeña nga mokita kini  og P1 bilyon matag buwan ug nakapalit kini og P600 milyones nga propriyedad sa Mandaue City. (PAC)
(PAC)
GIKLARO sa kadagkoan sa Grab nga nisunod sila sa balaod sa ilang serbisyo sa Grab Express diin pag-deliver og parcel sa Sugbo.
Kini sukwahi sa taho sa gihimo sa mga biker sa kakompetinsya niini nga Angkas Padala nga susama lang og habalhabal.
Tungod niini, gi-monitor ang Angkas Padala biker sa Land Transportation Franchising and Regulatory Board (LTFRB) 7 tungod kay illegal kini ilang gihimo.
Matod ni Leo Gonzales, pangulo sa public affairs sa Grab, nga alang lang gyud sa packages, documents o goods ang Grab Express nga gilusad sa Sugbo niadtong Oktubre.
“Grab express is doing very well. It’s  still very young but it’s growing. People are starting to realize  the benefits of using a point-to-point-direct-on-the-same-day delivery. So it’s very important especially for areas that have a growing middle class, SMEs,” matod ni Gonzales.
Dugang niini nga courier service lang ang Grab Express ug dili kini susama sa Grab Bike nga gipahunong karon sa gobyerno.
Niadto lang Martes dihang hingpit nga gilusad sa Sugbo ang Angkas Padala nga padayon karong gi-monitor sa LTFRB 7.
Gipahunong karon sa maong ahensiya ang Angkas nga habalhabal type tungod kay usa kini ka kolurom ug wala’y prangkisa.
Ang Angkas, isip pasahe­roang sakyanan, gisuspenso sa LTFRB human supak kini sa lagda sa balaud. (HBL)
(HBL)
DILI moubos sa P6 milyones ang igahin sa kagamhanan sa dakbayan sa Talisay sa ila unyang pagsalmot sa Sinulog 2018.
Matod ni Budget Officer Edgar Mabunay nga ang labing siguro mosalmot ang dakbayan sa Talisay.
Iyang gibutyag nga dili pa siya makatino kon pilay igahin sa Talisay tungod kay mag-agad sila sa desisyon ni Mayor Eduardo Gullas.
Nagkanayon si Mabunay nga kon ang budget sa miaging tuiga P6 milyones karong tuiga basin molabaw pa apan dili usab moubos.
Kini tungod kay mimahal na usab ang gastuhonon ilabi na sa mga props.
Sa Sinulog 2018 ang mosalmot mao gihapon ang Talisay City Central School nga maoy kanunay nilang contingent.
Si Mabunay wala na mohatag og dugang detalye kon unsa ang ilang mga concept, apan miingon nga ila giha­­pong paningkamotan nga modaug gihapon sila.
Gibutyag ni Mabunay nga lahi ang Sinulog sa 2018 tu­ngod kay sagol na ang giontingent sa mga dagko ug gagmay lang. (DRT)
(DRT)
SABONGERO gipatay human giingon nga nagpakatap og peke nga mga kwarta sa tigbakayan niadtong Martes sa hapon sa Sitio Abante, Brgy. General Climaco, dakbayan sa Toledo.
Namatay si Robert Glenn Eduyan,28, lumad nga taga San Isidro, Southern Leyte, kinsa nakaangkog samad pinusilan sa iyang ulo.
Samtang naangol sab ang laing sabongero nga si James Ronald Malacaste, 24, nagpuyo sa nahisgutang lugar.
Si PO2 Jonathan Cuizon, sa Toledo Police Station nga nahinani sa Superbalita Cebu nagkanayon nga dakong posibilidad nga giinitan sa wa mailhing gunman si Eduyan.
Si Eduyan didto sa maong lugar kay namusta sa tigbayan sanglit dunay gisaulog nga fiesta.
Apan giingong nipakatap kini og peke nga kwarta hi­nungdan nga kalit siyang gipu­sil tumong sa ulo.
Si Malacaste nga iyang tupad naigo sab sa tuong dughan human milapos ang bala.
Human sa pagpamusil, paspas nga nakasibat ang gunman samtang si Eduyan dead on arrival sa tambalanan sa siyudad.
Si Malacaste gibalhin sa tambalanan sa dakbayan sa Sugbo.
Ang kapulisan nakarekuber sa crime scene og P300  gikan kang Eduyan nga tag P20 ug ang duha ka pekeng tag P500.
Sumala pa niya nga ang mga residente sa lugar nagpabiling tak-om kay giingon nga wa makaila sa gunman.
MAAYO nga panahon ang masinati sa Sugbo sa adlaw sa Pasko bisan kon nakasulod na sa nasod ang bagyong Vinta, sumala sa Philippine Atmospheric, Geophysical and Astronomical Services Administration (Pagasa).
Si Engr. Oscar Tabada, pangu sa Pagasa Visayas, nibutyag nga dili moagi sa Sugbo ang bagyong Vinta sukwahi sa unang pagbanabana sa lihok niini dihang anaa pa kini sa Pacific Ocean, gawas sa Philippine Area of Responsibility.
“So, maayo ang kahimtang sa atong panahon sa Pasko,” dugang niini sa pakighinabi sa Superbalita Cebu.
Apan sa Disyembre 22 ngadto sa 23, masinati sa Sugbo labi na sa habagatang bahin sa lalawigan ang hinay ngadto sa kasarangan nga mga pag-ulan.
Sa Disyembre 24 hangtod sa adlaw sa Pasko, masinati na ang maayong kahimtang sa panahon, dugang ni Tabada.
Kagahapon, nakasud na ang low pressure area (LPA) sa PAR ug nahimong tropical depression ug ginganlan kini og Vinta, ang ika 22 nga bagyo sa nasod.
Sa pagkutlo ning balita, si Vinta katapusan nakit-an nga naa sa gilay-on nga 790 kilometros sidlakan sa Hinatuan, Surigao del Sur.
Nagdala kini sa hangin nga may gikusgon nga 45 ka kilometros matag takna ug pag-unos nga moabot ngadto sa 60 ka kilometros matag oras.
Matod ni Tabada nag-irog ang bagyong Vinta sa 20 ka kilometros matag oras sa westward nga direksyon. 
Base sa pagbanabana sa Pagasa, si Vinta gipaabot motugpa sa yuta sa Davao Oriental o Surigao del Sur. (SCG) 
(SCG)
NIPAHIMANGNO ang Land Transportation Franchising and Regulatory Board (LTFRB) 7 nga ilegal kining gihimo karon sa pipila ka Angkas bikers nga nagdala og pasahero sa pagbalik sa Angkas sa Sugbo.
Niadtong Martes lang sa udto dihang hingpit na nga nagsugod ang Angkas Padala nga usa na ka serbisyo sa Angkas nga modala og package/parcel pinaagi sa pag-book online.
Kining pamaagi usa ka Transport Network Vehicle Service (TNVS) ubos sa Transportation Network Company niini nga Angkas.
Gihunong sa Angkas ang serbisyo niini nga susama sa habal-habal tungod kay giisip kini nga illegal sa LTFRB.
Si LTFRB 7 regional director Ahmed Cuizon nibutyag sa Superbalita Cebu kagahapon nga gimonitor na kini nila atol sa pagsugod sa maong serbisyo sa Sugbo.
“Yes, their transporting of passengers is still illegal,” si Cuizon nagkanayon.
Niadtong Martes dihang gi­su­wayan ning mantalaan nga mosakay sa usa sa Angkas Pa­dala biker ug nakasakay kini.
Hinuon nipahibawo ang driver daan nga di kini pwede base na usab sa ilang pamaagi sa Angkas Padala.
Si Arnel Tancinco, executive assistant ni Mayor Tomas Osmeña nga gitahasan niining transportation network sa Sugbo hilabi na sa habal-habal, nagkanayon nga gusto sa mayor ang plataporma sa Angkas.
Karon naghuwat pa sila sa proposal sa Angkas alang sa Siyudad ug kon unsaon nila nga mamahimong makabalik sa syudad.
“The mayor really is very interested in operating the platform sa Angkas.”  (HBL) 
(HBL)
HINGPIT na nga sirhan sa Kagamhanan sa dakbayan sa Sugbo ang 12 ka mga bodega lakip na ang tindahan sa Vic Enterprises karong adlawa.
Kagahapon, gitunolan na sa Kagamhanan sa Dakbayan sa Sugbo ang closure order ang Vic Enterprises.
Bisan kon aduna’y business permit ang Vic Enterprises, apan nakita nga aduna siyay kalapasan sa regulatory requirements hinungdan nga bawian kini og permit.
Subay na usab sa mga reklamo sa pribado nga indibidwal nga nakompirmar usab sa Cebu City Transportation Office (CCTO) ug Cebu City Environmental and Natural Resources Office (CCENRO).
Nakita nga nakalapas ang ilang establisemento sa Barangay Mabolo sa nagkadaiyang traffic regulations lakip na usab ang environmental regulations.
“Foregoing premises considered and in the interest of public safety and welfare, your business establishments are hereby ordered closed,” tipik sa closure order.
Gihatagan ra usab sila og 24 oras nga motuman sa maong closure order sukad sa pagtunol niini sa maong tindahan kagahapon.
“Many of their warehouses up to now does not have business permits. So the intent to defraud the government is very clear,” matod ni Cebu City Mayor Tomas Osmeña.
Nagdumili una pagahatag sa ilang pamahayag ang Vic Enterprises dihang gitawagan kini sa SunStar Cebu.
SUBAY sa nahitabo sa Barangay Poblacion Pardo sa dakbayan sa Sugbo nga wala na magpakita ang ilang treasurer, andam si Cebu City Mayor Tomas Osmeña nga mohatag og sweldo sa mga kawani sa barangay  ug opisyal kon tugotan siya sa Commission on Audit (COA).
Samtang ang konseho  mo­kon­sulta sa Department of Interior and Local Government (DILG) kon unsa nga kaso nga ilang pwedeng mapasaka batok sa treasurer nga si Christopher Idul ingon man lakip kadtong responsable sa panghitabo.
Ikawalo na diay kini nga higa­yon nga nadugay ang sweldo sa mga kawani sa barangay tungod kay dugay ang pagsumiter sa Certificate of Punog Barangay nga usa sa rekisito aron mapagawasan og sweldo sukad 2015.
Matod ni Poblacion Pardo Konsehal Litang Abarquez nga di mosugot ang konseho nga motudlo og laing treasurer kon di masulbad ang problema nga gibilin ni Idul.
Dugang niya nga mao usab kini ang tambag ni State Auditor Daisy Bercede kanila atol sa pagbisita nila sa COA niadtong Disyembre 4 aron mangayo sa detalyado nga report sa unsettled ug undeposited amount sa barangay.
Giingon nga niabot sa P172,190 ang wa madeposito su­kad Enero hangtod Agusto karong tuiga. (HBL) 
(HBL)
GIRONDA sa mga sakop sa Criminal Investigation and Detection Group 7 ang usa ka illegal LPG refilling station sa Mambaling access road, Barangay Mambaling sa syudad sa Sugbo.
Armado ang CIDG-7 ug Department of Energy (DOE) 7  og search warrant nga giluwatan ni Judge Jacinto Fajardo sa Regional Trial Court (RTC) Branch 66 sa syudad sa Talisay batok kang Marc Masangkay nga maoy tag-iya sa LPG refilling station nga way permit gikan sa gobiyerno.
Wa masikop si Masangkay apan gipangsakmit sa kapulisan ang mga LPG tanks nga moabot og 253 ka mga tangke, fuel pumps, cylinder tanks, tank trailers ug ubang mobile containers,  mga sakyanan nga gikargahan sa mga LPG tank,, timbangan ug uban pang mga kagamitan sa sulod sa refilling station.
Gibana-bana sa CIDG-7 nga mokabat ngadto sa P15 million ang balor sa ilang nasakmit lakip na ang mga sakyanan ug liquefied petroleum gas.
Matod ni Sr. Insp. Edwin Lacostales nga nakadawat sila og report gikan sa DOE 7 ug mihimo dayon sila og surveillance ug validation ug nasuta nga wa silay permit nga mamaligya sa LPG.
“Nakita ng DOE ito na walang permit. So, ni report sa amin at nagsagawa tayo ng surveillance at validation at na validate natin na talagang wala,” matod ni Lacostales.
Sila ang tig supply sa mga retailer sa butane canister nga gipamaligya sa tibuok Central Visayas.
Wa sa LPG station si Masangkay ug mga pahinante lang ang anaa apan bisan pa niini, ang CIDG7 ug DOE-7 niimbargo sa mga dagkong tangke nga puno sa LPG tanks lakip na ang mga sakyanan nga gisakyan niini.
Dugang ni Lacostales nga kasagaran sa ilang kustomer manawag lang kon pila ang paliton niini ug kuhaon ra sa maong refilling station sa barato nga presyo.
Usa sa mga barangay tanod sa Mambaling nga di magpaila nitug-an sa mga tigbalita nga dugay na nga nag operate ang refilling station apan wa lang nila agda sa pagtuo nga legal kini.
Pipila ka pahinante nga giabangan nga mo-deliver sa mga LPG tanks nakurat nga dunay mga police nga ningbabag kanila nga makagawas sanglit sa ilang nahibaw-an legal ang negosyo sa ilang amo.
Si Romeo nga taga syudad sa Naga nagkanayon nga bag-ohay pa siya nga sugoon nga mokarga ug mga tangke sa LPG sa maong station ug wala magtuo nga illegal ang negosyo ni Masangkay.
“Natingala nalang mi nga naay pulis kay wala man ko kahibalo nga illegal ning ilang negosyo,” matod ni Romeo. (AYB) 
(AYB)
MIBAHAD ang hepe sa kapulisan sa dakbayan sa Talisay nga si P/Supt. Jason Villamater nga ilang dakpon kadtong maninda og mga pabuto sa bisan asang dapit sa ilang siyudad ilabi na sa merkado sa Tabunok.
Kini human nga hangtod karon ang kagamhanan sa Talisay way gitumbok nga designated nga fire cracker zone.
Si Villamater miingon nga ning pipila nalang ka adlaw sa di pa ang Pasko ug Bag-ong Tuig siya nagtuo nga wa nay tugtan ang siyudad nga makabaligya og mga pabuto.
Matod niya nga sila sa kapulisan ug kabomberohan mag-agad lang sa mga opisyal sa Talisay kon aduna ba silay dapit nga itumbok nga adto lang mahimong makabaligya og mga pabuto.
Apan ning upat nalang ka adlaw sa di pa ang Pasko siya nagtuo nga wa nay tugtan nga makabaligya sanglit wa man usay nikuhag business permit.
Gumikan niini matod ni Villamater nga kutob sa mga mamaligyag pabuto ila kining sakmiton tungod kay nagpasabot kini nga ilegal ug kuyaw usab sa sunog.
Nagkanayon si Villamater nga pabor siya nga way mga pabuto ang ibaligya sa siyudad sa Talisay tungod kay siya mismo di usab uyon sa mga pabuto.
Hinuon adunay mga pamaagi nga ihulip niini nga mao ang pagsaba-saba sama nalang sa turotot.
Samtang ang Talisay Fire Department nibutyag usab nga uyon silang waa gihapoy esignated nga fire cracker zone.
Apan kon pangayuan silag opinion ilang isugyot nga adto sa Talisay Fish Port tu­ngod kay layo sa mga tawo ug pinuy-anan.
Kahinumdoman ang atubangan nga bahin sa Talisay City  Hall maoy gitugtan nga baligyaanan sa milabayng katuigan, apan ning higayona dii na mahimo tungod kay gikoral na sa tag-iya.  (DRT) 
(DRT)
GISUGDAN na ang unang hugna sa pagpatukod og bag-ong tambalanan sa dak­­bayan sa Bogo sa amihanang Sugbo.
Si Dr. Rene Catan, pangu sa Provincial Health Office (PHO), nibutyag nga nahuman na ang bidding sa P70 milyones nga balor sa bag-ong building sa Bogo City Provincial Hospital.
Matod ni Catan nga ang kinatibuk-ang P230 milyones ang nadawat sa PHO gikan sa Senado alang sa pagpabarog og bag-ong building sa provincial hospital sa dakbayan sa Bogo, Severo Verallo Hospital.
Nibutyag siya nga sila si Senators Risa Hontiveros, Loren Legarda, Jose Victor “JV” Ejercito ug Senate President Aquilino “Koko” Pimentel ang naggahin sa kantidad subay sa hangyo ni Bokal Horacio “Racy” Franco III sa ikaupat nga distrito diin nasakop ang Bogo.
Suma pa niini duna pay P30 milyones nga nahabilin gikan sa Department of Health ug sa sunod tuig ipadayon ang P130 milyones nga giapil sa General Appropriations Act (GAA) sa 2018. 
Si Catan nidugang kon way kausaban sa skedyul, mahatag ang bag-ong ospital sa di pa mahuman ang 2019.  (SCG) 
(SCG)
ANG 18 ka mga stall nga namaligya og mga pabuto sa South Road Properties (SRP) nga maoy designated fire cracker zone sa siyudad sa Sugbo gipangsirhan human masuta nga namaligyag illegal nga pabuto.
Mihimog inspeksyon ang hepe sa Police Regional Office 7 nga si P/CSupt. Jose Mario Espino sa designated firecracker zone nga nahimutang sa SRP. 
Uban ni Espino ang Regional Chief sa Civil Security Unit  nga si P/Supt. Alan Servida aron masuta unsa ka luwas ang lugar nga gipanindahan sa mga pabuto.
Apan nakamatikod kini nga sa mga fireworks nga gi- display way nakabutang nga Philippine Standard mark sa mga produkto nga magpamatuod nga di imported nga produkto.
Dugang ni Espino nga wa usab mabutang sa label sa fireworks kinsa ang naggama sa produkto aron maoy manubag kun ugaling mahitabo ang disgrasya.
Nabantayan usab nga kadu­dahan ang mga fireworks nga gipangplastar sa SRP diin dunay mga marka nga inintsik sa luyong bahin niini. 
Nakurat usab si Espino nga dunay mga imported nga mga pabuto ang gipang-display nga hugot nga gidili sa balaod.
Gipasakmit dayon kini sa hepe sa PRO 7 ang mga ilegal nga pabuto ug gihatagan lang una og warning sa pagkakaron ug dii pasakahan og kaso.
Mimando dayon si Espino nga pasirad-an lang una ang mga tindahan sa pabuto samtang di pa sila makapakita og ebidensya nga gigama lang dinhi sa nasud.
Ang mga produkto nga fireworks display nga matod pa hinimo sa Bulacan wa mabutangi kun unsa nga kompanya ang nag-manufacture nga usa sa mga rekisitos sa balaod.
“We will let the manufacturer to explain sa Regional Civil Security Unit why na wala yung PS mark at the same time yung manufacturers name duon pa lang makikita natin its a symbol na illegal” matod ni Espino.  (AYB) 

(AYB)
BANSAYON unya sa City Agriculture Office ang mga mag-uuma sa dakbayan sa Mandaue sa saktong pagtanom,  pag-amuma sa mga utanon ug saktong paggamit sa mga herbal nga tanom. 
Kini maoy tuyo sa CA sa pagtukod niini sa Mandaue City Agri- Eco Park nga  nahimutang atbang sa buhatan City Agriculture Office sa may Brgy. Ibabao Estancia. 
Ang maong agri-eco park pormal na nga gilusad ug giablihan sa publiko kagahapon sa hapon. 
Matod ni Rolando Tero, city agriculturist, nga gibanabana nga anaa sa P3 milyones ang gigahin sa iyang buhatan aron mausab ang 3,630 square meters nga luna nga nabakanti niadto. 
Sud sa maong park ang herbal garden, container garden, landscaping sa mga ornamental plants, dunay greenhouse para sa organic vegetable production, duna say fishpond demo para sa fresh water fish, mga payag kapasilungan ug mga lingkuranan. 
Matod ni Tero nga sa maong dapit bansayon matag semana ang mga mag-uuma gikan sa 27 ka barangay sa Mandaue matag semana. 
“Aduna tay training sa mga farmers. Weekly ang ongoing seminar sa pagkakaron. Actual nga silay motanom sa mga vegetable kung unsaon pag-culture within 2 to 3 months,” ni Tero sa dihang nahinabi sa Superbalita Cebu. (JPP) 
(JPP)
USA ka libo libras nga gibug-aton sa karaang bomba nga nakutkotan sa mga construction worker sa gitukod nga building sa IT park sa barangay Apas sa siyudad sa Sugbo malampuson nga naugkat ug gidala sa open pit sa Carmen Copper sa siyudad sa Toledo kagahapon sa buntag.
Gisugdan ang pagkuha sa vintage bomb sa construction site mga pasado alas 3 kagahapon sa kaadlawon sa mga sakop sa Explosive  Ordnance Disposal (EOD) sa Philippine Army inabagan sa Special Weapons and Tactics (SWAT).
Hingpit nga nakuha ang  kara­ang bomba pagka alas 6 na sa buntag ug ila dayon nga gibyahe paingon sa siyudad sa Toledo aron unta didto pabuthon.
Mga alas 8:30 sa buntag luwas nga naabot ang mga awtoridad sa lugar nga didto pabuthon ang bomba.
Matod ni P/Supt. David Señor, hepe sa Operation branch sa Cebu City Police Office, nga hugot nga seguridad ang ilang gipatuman gani sa wa pa sugdi ang pag-ugkat sa  bomba gipabakwit lang una ang mga tenant sa IT park nga duol sa construction site.
Usa usab ka team sa SWAT sa siyudad sa Sugbo ang mikuyog sa mga sakop sa Central Command aron mo-escort sa gikargahan sa karaang bomba.
Apan wa mahinayon ang pagpabuto sa bomba pag-abot sa Carmen Copper sanglit kinahanglan pa ang pagtugot sa Department of Environment and Natural Resources  (DENR) 7.
Usa sa mga gimando sa DENR mao ang pagpahibawo sa mga lumolopyo duol sa Carmen Copper nga mo-dispose sila sa karaang bomba aron  di malisang ang mga tawo.
“Ang Army EOD kun kanus-a nila pabuthon at least na-transport na, ang problema sa Carmen Copper ang coordination sa compliance sa DENR kay gipa-comply sila nga dapat pahibaw-on ang tanang community within the vicinity sa Carmen copper before pabuthon,” matod ni  Señor.
Dako ang posibilidad matod ni Señor nga duna pay daghang mga karaang bomba sa IT park nga makaplagan sa umaabot nga mga adlaw.
Ang mga awtoridad nakahupay na gumikan sa kahadlok nga mitumaw nga dala sa vintage bomb ug ipatan-aw sab kini sa mga eksperto.
Di mag-panic
Di mag-panic
Sa usa ka advisory nga gimantala pinaagi sa facebook page ni Cebu City Mayor Tomas Osmeña, miingon nga sugdan sa Philippine Army Explosive Ordnance Disposal (EOD) ang pagkuha sa bomba alas 3 sa kadlawon karong adlawa, Miyerkules (kagahapon).
“Prior to this, the surrounding buildings will be evacuated and the streets will be cordoned off. If you live or work in the area, please contact your building management or bosses for details. We have already met with them to coordinate and they will give you instructions directly,” matod pa ni Osmeña.
Mihatag sab siya og tambag sa katawhan ilabina sa mga nagtrabaho ug nahaduol sa IT Park nga di sila kinahanglan ma-panic.
Samtang gitataw ni Osmeña nga di lang kini unang higayon nga adunay nakita nga bomba gumikan sa WWII diri Sugbo.
“Vintage bombs are still found on a semi-regular basis. Never have any of them exploded unless detonated by another bomb,” dugang  niya.
Gitataw sab ni Osmeña nga wa bisan usa ka kaso mahitungod sa bomba nga nakit-an nga nibuto sukad sa tuig 1945 apan wa kini nagpasabot nga di posibleng mobuto ang bomba nga madiskobre.
“We have a lots of bomb here in Cebu almost every year we find bombs, there are many bombs that we don’t even know about because that’s the source of dynamite fishermen where they can get their powder for dynamite fishing,” padayag pa niya.
Mibutyag sab si Osmeña nga adunay posibilidad nga wala sa saktong kondisyon ang maong bomba kay kung kini aktibo mahimo na kining mobuto kung maigo sa backhoe. (AYB, Michelle Anne Obor, USJR Intern)
(AYB, Michelle Anne Obor, USJR Intern)
ANG barkong Swiss nga “Fleur de Passion” magsilbing labing unang langyaw nga barko nga mosalmot sa fluvial procession atol sa kapistahan ni Señor Santo Niño sa dakbayan sa Sugbo sunod buwan.
Gipahibawo sa Swiss Amba­s­sador to the Philippines, Andrea Reichlin nga magsilbi ki­ning unang higayon sa pagsalmot sa “Fleur de Passion” sa maong relihiyosong kalihokan sa nasud human sila gidapit sa organizing committee sa pag-apil.
“This is the first time that a boat with foreign flag will be joining the Sinulog,” matod ni Reichlin atol sa press conference kagahapon sa Cebu Yacht Club, barangay Pusok, Lapu-Lapu City diin gidunggo ang maong sakayan.
Sama sa ubang sakayan sa dagat nga moapil sa fluvial procession, di magpa-iwit ang 33-metros nga gitas-on sa kanhi German navy vessel nga mobutang og dekorasyon, dala ang imahen sa Sr. Sto. Niño nga gihatag ni Lapu-Lapu City Mayor Paz Radaza.
Samtang si Samuel Gardaz, vice president for corporate affairs Fondation Pacifique, nagkanayon nga nanukad pa sa Sevilla, Spain alang sa ilang upat ka tuig nga paglawig nga maglibot sa tibuok kalibutan.
Suwayan sab nila sa pagsu­bay sa rota nga gibiyahe sa Portuguese navigator Ferdinand Ma­gellan ubos sa pagdumala sa Geneva-based non-profit organization nga Fondation Pacifique.
Si Magellan mao ang nakadiskobre sa Pilipinas sa 1521.
Mao usab kini ang nagdala sa Kristiyanismo dinhi sa nasod, labina sa Sugbo, nga naghimo sa pag-apil sa mao nga barko nga makahulogonan.
Ang maong proyekto ginganlan og “The Ocean Mapping Expedition” nga mohimo sab og pagtuon sa sitwasyon sa kadagatan.
“To help raise and spread awareness of the challenges resulting from human awareness of the challenges resulting from human impact on an environment,” saysay ni Gardaz.
KINASING-KASING nga mapa­sa­lamaton si Mayor Guia Sabanal ngadto kang Mayor Tomas sa hinabang nga ihatag ngadto sa iyang lungsod San Francisco, Surigao del Norte.
Si Sabanal, kauban ang tulo ka Sangguniang Bayan (SB) ug laing opisyal nigahin og pa­nahon aron personal nga makapasalamat kang Osmeña.
Isip usa ka 5th class muni­cipality, si Sabanal nagkanayon nga dako kaayo kini nga tabang sa lugar ang P2 mil­yones nga hinabang human sila maapektuhi sa linog.
“Ang amo gym was damaged during earthquake. So, portion ra nga part among napaaayo ani. Ang P2 million mao ni ang among gamiton para sa pag improve sa amoang municipal gym”, matod ni Sabanal.
Gibutyag usab ni Sabanal ang kantidad nga magasto aron hingpit nga maayo gym nga mo­ka­bat og P5 milyon.
“Because of the excitement of the donation,  kay dako gyud kini og tabang,”  ang rason ni Sabanal sa pag-anhi sa Sugbo.
Apan di lang P2 milyones ang madawat nga hinabang sa katawhan sa Surigao apil na ang paghatag og ambulance.
Nahisgotan sab ni Sabanal nga wa silay ambulance ug L300 van lang nga sakyanan ang gamiton alang sa pagdala sa mga pasyente padulong sa Davao.
Hilabi nga adunay mga pas­yente nga di maka-afford para makaadto sa private hospital.
Ang Davao adunay government hospital diin libre tanan, apan kinahanglan pa biyahion sulod sa pito ka oras. (Mary Diane Salasayo, USJ-R Intern) 
(Mary Diane Salasayo, USJ-R Intern)
UPAT ka mga pulis sa lungsod sa Cordova gipasanginlan nga illegal nga ningsikop sa usa ka gituohan nga tigamitan sa illegal nga drugas nga way warrant of arrest bisan kon giingong way nakuha nga drugas gikan kaniya.
Apan ang hepe sa kapulisan sa mao nga lungsod nanalipod sa iyang mga sakop, niingon nga nakuhaan og illegal drugs ang suspek.
Usa sa mga lumolupyo sa Purok 2, Barangay Gabi, lungsod sa Cordova nitug-an sa Superbalita Cebu ug dyHP RMN Cebu nga kalit lang nangabot ang mga pulis ug gidiretso og posas si Elder Anoza, 36, trabahante sa usa ka establisemento sa lungsod.
Natingala sila nga sa pag-abot sa police station, duna nay usa ka pakete sa illegal drugs nga matod pa nakuha gikan sa iyang bulsa atol sa pagrekisa.
“Gidiretso ra man nila og dakop si Elder, Sir. Nya gipusasan, dayon gidala nila sa ilang police station,” pasangil ni Rudy, silingan sa dinakpan.
Apan hugot ning gihimakak sa hepe sa Cordova police sta­tion, Chief Insp. Clemente Ce­ral­de, sanglit nakuhaan nila og drugas si Anoza.
Gipasabot ni Ceralde nga una nilang nasikop sa Barangay Alegria ang usa ka gikataha­pang drug pusher nga si Hilario Marangga, kinsa nakuhaan og illegal nga drugas.
Sa dihang ilang gisubay ang cellular phone, ilang nakita ang binayloay nga mensahe ni Anoza nga ni-order og drugas.
Niadtong miaging hapon, nakadawat og tawag sa telepono ang police station nga dunay kagubot sa Barangay Gabi.
Sa ilang pag abot, si Anoza ang nalambigit niini.
Ila kining girekisa sa pagsiguro nga way dala nga armas, apan nakuhaan na hinuon og usa ka pakete sa illegal nga drugas.
“May transaction siya sa cellphone. Nandyan sa inbox niya at sa sent items. Di ko alam kung naka order na sya basta ang punto duon nag order sya ng shabu,” matod ni Ceralde.
Ang hitabo gi post sa Facebook sa mga higala sa pag-umangkon sa dinakpan nga nabasahan usab sa mga opis­yal sa Camp Crame.
Tungod niini, ang Police Regional Office 7 nimando og imbestigasyon kon duna bay nalapas sa police operational procedure ang tulo ka mga pulis nga gipasanginlan.
Usa sa mga kabanay ni Anoza niangkon sa Superbalita Cebu nga tigamitan sa illegal nga drugas ang dinakpan apan giingong niundang na.
Andam hinuon nga atubangon sa hepe sa Cordova police station ang imbestigasyon nga himuon sa PRO 7 ug ilang gibarugan nga wa silay nalapas nga ope­rational procedure sa PNP.
KAPIN sa P120 milyones ang inisyal nga kantidad sa danyos nga natala sa Provincial Disaster Risk Reduction and Management Office sa agrikultura ug imprastrktura sa northern Cebu.
Posible pa hinuon kining mapun-an tungod kay nagpadayon pa man ang assessment sa kadaot nga gibilin sa bagyong Urduja.
Moabot na sa P123.8 mil­yones ang inisyal nga kantidad sa danyos.
Lakip niini ang P118 million nga kadaot sa imprastrktura nunot sa ni-collapse nga dalan sa brgy. Ilihan ug brgy. Kal-anan sa Tabogon ug brgy. Panugnawan ug Tinubdan sa lungsod sa Medellin.
Samtang sa agrikultura, ang mga pananum nga saging sa Catmon, Tudela, Poro, Danao City, Compostela ug San Remegio ang grabeng naapektohan.
Ang San Remegio maoy nitala sa inisyal nga labing dako nga kadaot nga moabot sa dul-an P5 milyones.
Una nang gideklarar ang state of calamity sa 10 ka mga dapit sa northern Cebu. 
Matod ni PDRRMO Head Baltazar Tribunalo,  duna pay di momenus P40 milyones nga quick response fund ang iyang opisina.
Si San Remegio Mayor Mariano Martinez nihangop sa deklarasyon sa state of calamity sa northern Cebu. 
Nalipay siya nga bisan sa ka­daot nga naangkon sa pag-igo sa bagyo, way natala nga ca­sualty sa iyang lungsod ug mga silingan niining dapit. (AZDL) 
(AZDL)
GIPAABOT nga kalutsan og warrant of arrest ang house parent sa Hope of Mandaue Enhanced (Home) Children Center nga gipasanginlan nga nimolestiya sa pito ka mga menor de edad diha sa maong facility.
Kasong rape, acts of lasciviousness ug child abuse ang gi-atubang ni Marlon Cabiging, 38, house parent (di social worker suma sa unang taho), taga Barangay Jagobiao, Mandaue City.
“Nag-wait na lang mi sa iyang warrant (of arrest), kay child abuse is a criminal offense baya,” matod sa officer-in-charge sa Mandaue City Social Welfare and Service Office (CSWS) Jesselito Perez.
Niadtong Disyembre 13, gipadad-an na og ‘end of contract notice’ si Cabiging gikan sa buhatan sa CSWS.
Samtang sa unang semana sa Enero ipatuman ni Perez ang re-organization ug ang pagpa-ubos pag-usab sa training sa tanang staff sa Home Children Center alang sa pro­per handling sa mga bata.
Usa sa gitutokan sa opisyal ang re-evaluation sa mga kawani sa ilang performance sa pagdumala sa facility aron masuta kinsay i­pabilin o ibalhin. (FVQ) 
(FVQ)
WING van nga natangtangan og ligid maoy hinungdan nga nasinati ang grabeng traffic sa dalan P. Suico, barangay Tabok, dakbayan sa Mandaue sa miaging gabii.
Milanat og dul-an sa 12 ka oras nga niali sa lane paingon sa norte ang Fuso truck nga nagdala sa plate number YKY – 306 sanglit di madali sa pagguyod gumikan sa 20 tonilada nga gibug-aton sa karga nga construction materials.
Ang hepe sa Traffic Enforcement Agency of Mandaue (TEAM) Glen Antigua nagkana­yon nga gumikan sa kabug-at sa karga sa maong trak, nangabali ang bolts sa ligid sa luyo hinungdan nga natangtang kini.
Nagsugod kahuot ang trapiko sa dapit sukad sa alas 8:24 niadtong Lunes sa gabii ngadto na sa alas 7:38 kagahapon sa buntag.
Paingon sa norte sa Sugbo ang maong sakyanan nga gikan pa sa lalawigan sa Bohol sa dihang nahitabo ang aksidente.
Si Louie Alivio sa Team, nitug-an nga gamit ang forklift napadaplin ang naaberiya nga sakyanan ug giayo ra usab sa dapit.
Mga motorista nagbagulbol sa nag-aginod nga trapiko sa maong dapit sa dihang nag-ulhos ulhos na ang mga sakyanan nga gipa-agi sa maong kalsada ug kadtong gikan sa norte gihatagan og higayon nga mo-counter flow aron lang makalahos.
NIABOT sa 12 ka mga barangay sa bukirang bahin sa dakbayan sa Sugbo nga apektado ang agrikultura human niigo ang bagyong Urduja sa Sugbo.
Padayon pa nga gisusi sa City Agriculture Office ang kalapad sa kadaot nga nadala sa bagyo.
Lakip sa apektado nga mga barangay ang Adlaon, Taptap, Sudlon 1, Sudlon 2, Sinsin, Bonbon, Pungol Sibugay, Sirao, Gu­ba, Lusaran, Malubog ug Babag.
Matod ni Cebu City Disaster Risk Reduction and Management Office (CCDRRMO) chief Nagiel Bañacia nga sa pagka­karon, plano na sa City Agriculture nga manghatag og farm inputs, nga maoy mamahimo nga tabang sa kagamhanan a­­­lang sa apektado. (HBL) 
(HBL)
USA ka numero isip emergency hotline.
Mao na unya ni ang gamiton sa matag Sugbuanon sa dakbayan sa Sugbo kon hingpit na nga mapatuman ang 911 system sunod tuig.
Kagahapon, gipresentar sa PLDT ngadto kang Cebu City Mayor Tomas Osmeña ang systema sa 911 aron magamit kini isip sentralisado na nga emergency number.
Ang 911 system mohatag sa mga serbisyo sama sa ambulansiya, Bureau of Fire Protection, Emergency Rescue Unit Foundation ug uban pa.
Usa sa gipresentar sa mga opisyales sa PLDT ang Smart SOS Dispatch, diin usa kini ka digital emergency response mechanism nga maseguro ang kaepektibo sa sistema. 
Matod ni Michael Eparwa, Digital Engagement Solutions Ex­pert, nga usa kini ka public safe­­ty emergency response system nga nagdagan sa cloud ug in­­terconnected sa 911-DILG system.
Ang mahitabo kon ang caller motawag 911 usa kini ka dispatch system nga makita sa command center ug mahibaw-an kon asa ang mga responder pinaagi sa GPS tracking ug mahibaw-an kon pila ka minutos maabot ang responders ngadto sa tawo nga mi-report sa insidente sa 911.
Nasayran nga ang 911 gipa­tuman na usab sa ubang lu­gar sama sa Ilocos, Puerto Prin­cesa, Cavite, La Union ug dag­hang local government units ang mikuha sa ilang serbisyo.
Di mominus 45 ka mga Smart SOS Dispatch service units ang gamiton sa sistema ug laing 70 ka mga CCTV cameras ang itaod sa siyudad.
Nasuta nga ang City government mogasto og P15 milyon alang sa operasyon niini sunod tuig sanglit naa naman kini sa annual budget alang sa 2018 ubos sa disaster funds.
Ang pangulo sa Cebu City Disaster Risk Reduction Manage­ment Office Nagiel Bañacia mi­ingon nga usa sa matabang sa sistema mao nga sayon nalang sa publiko ang pag-report og mga insidente apan giklaro niini nga limitado lang kini sa Ce­bu City ug kon aduna silay ma­dawat nga report gikan sa ubang siyudad ilaha kining i-refer.
Dugang ni Bañacia nga ang gi­­bayran sa siyudad mao ang sis­tema samtang ang mga respon­der gikan sa City hall nga ipaubos sa pagbansay-bansay aron motubag og mga emerhensiya.
Gibutyag usab ni Osmeña nga itandi sa kasamatgan nga CCTVs sa Sugbo matod pa mas advantage kini sa siyudad tungod kay di na magproblema pa ang city government sa pag-mintenar niini tungod kay ang PLDT naman ang mohimo niini. (HBL)
(HBL)
LIBOAN na ka mga anti-dengue vaccine nga Dengvaxia ang nabawi sa Department of Health 7 (DOH) gikan sa pipila ka mga baranggay.
Si Dr. Alma Corpin, OIC- Cebu City Health Department,  nagkanayon nga naghuwat pa sila sa mando gikan sa DOH sa mga plano mahitungod sa Dengvaxia.
“We are just waiting for the guidelines from the DOH, what we do here is just to implement,” matod ni Corpin.
Padayun nga pag-monitor ug pag-alima sa mga bata nga nabakunahan ang ilang gihatagan og importansya sapagka karon.
Gitataw sab niya nga ang pagpangusog sa kampanya batok sa dengue ang mas labing gihatagan og tumong sa ilahang departamento.
"Preventive man jud ang amoang side,” dugang ni Corpin.
Aduna nay labaw sa 3,741 ka mga garapa sa mga vaccine ang nabalik ngadto sa DOH duha na ka semana ang milabay apan wala pa sila’y nadawat nga mga plano mahitungod niini.
Si DOH 7 director Jaime Bernadas nagkanayon nga kaniadto nga nakadawat siya og mando gikan ni Health Secretary Francisco Duque nga isuspenso ang paghatag og mga anti-dengue vaccine nga  Dengvaxia ug bawion kini sa labing madali.
Nagkanayon si Bernadas  nga ang tanan nga mga bakuna batok sa dengue mahimong ipadala ngadto sa DOH Central Office sa Manila.
Kini tungod nakadawat sila og daghan nga mga taho nga daghang mga bata ang grabeng na-dengue human sa pagbakuna.
Labing menos sa 159, 766 ka mga bata ang nakadawat sa unang doses sa Dengvaxia sa Cebu.
Giawhag sab niya ang publiko sa paglimpyo kanunay sa ilang palibot aron malika­yan ang pagdaghan sa mga lamok nga posibleng ma­kadala og sakit nga dengue kay ang tinuod nga solus­yon sa maong sakit mao ang kalimpyo ug kooperasyon sa katawhan. (Michelle Anne Obor, USJ-R Intern)
(Michelle Anne Obor, USJ-R Intern)
KARONG adlawng Biyernes gipaabot nga modagsa ang daghang pasahero sa Cebu South Bus Terminal (CSBT)  hangtod na sa petsa 24.
Sugdan na ang pagpakatap og dugang gwardiya ug pulis aron pagseguro sa ka­hapsay ug kalinaw sa pasilidad. 
Ang “open-bag policy” hu­got nga ipatuman ug bisan ang mga selyado nga karton paablihan aron masusi sa pagsud sa terminal.
Karon pa lang, nagsugod na sa pagsaka ang ihap sa mga pasahero sa CSBT. 
Sa Biyernes ingon man sa Sabado ug Dominggo, nga bis­peras sa Pasko, gipaabot ni CSBT operations manager Joey Herrera nga mas modaghan pa kini ug posibleng magdasok na sa terminal. 
Sagad niini mao kadtong mga mohimo og last minute shopping o duna pay tambu­ngan nga mga Christmas party sa dakbayan sa Sugbo.
Subay niini, sugdan na karong Biyernes ang pagpakatap og dugang security ug police personnel sa pasilidad. 
Dugang ni Herrera, nga sa­ma sa niaging mga tingsakay, dunay mga kawani sa Kapitolyo ang i-augment usab aron makatabang sa crowd control.
Pahinumdum ni Herrera nga di mahimong dalhon sa terminal ang mga pabuto ilabi na kon way permit gikan sa Bureau of Fire Protection, lakip  ang  butane canister ug  bladed items. (AZDL) 
(AZDL)
GITUKOD ni Mayor Eduardo Gullas nga market committee gireklamo nga mipabor sa grupo sa mga manindahay nga natukod atol sa administrasyon ni Gullas mga reklamante nagplanong mo­dangop sa Ombudsman.
Ang labing dako nga organisasyon sa merkado sa Tabunok mibutyag usab nga aduna karoy mga lakang ang market committee pagbuak sa ilang gru­po pinaagi sa paghimog la­in-la­ing grupo sa matag section.
Hinuon si City Administrator Rudelyn Navarro mihikakak sa pasangil ug miawhag sa mga mireklamo sa pag-adto sa iyang buhatan.
Kahinumdoman, atol sa gihimong groundbreaking ceremo­ny sa pagsugod nagtukod sa modernong merkado sa Tabunok niadtong Septiyembre sa miaging tuig dungan nga na­numpa usab sa ilang katungdanan ang mga opisyal sa Tabunok Fish Vendors  Association.
Kining maong mga opisyal ug ilang mg miyembro maoy sentro karon sa reklamo human gi­ingong naneguro sa puwesto bisan diha palang sa ilang temporaryong gibalhinan.
Si Marivic Lasquite, bise pre­si­denti sa Tabunok Public Market Vendors Association (TAPUMAVA) maoy orihinal nga organisasyon diha sa Tabunok tungod kay sa dihang kasamtangan silang gibalhin niadtong buwan sa Agusto sa temporaryong tindahan.
Iyang gibutyag nga tanang mga opisyal ilang paryente , higala nga manidahay gibutyag sa atubangan nga bahin samtang sila ubang mga manindahay nga di sakop sa ilang organisasyon gibutang sa layo na nga dait nga di na hapit maabot ang mga mamalitay.
Samtang matod ni Lasquite nga di sila gusto nga sa higayong mamalhin na sila sa ilang puwesto sa bag-ong merkado mao gihapon kini ang mahitabo nga adunay pagpabor-pabor ang market committee.
Gani nakadawat silag report nga mismo ang maong grupo nag-a­­way na tungod kay wa mag­ka­sinabot sa ilang puwesto kon asa sila mahimutang kon mahu­man na ang merkado sa Tabunok. Gumikan niini nanawagan sila ni Gullas ug ni Kong. Sam­sam Gullas nga mopatunga niini. (DRT) 
(DRT)
GIPIRMAHAN na ni Presidente Rodrigo Duterte isip balaud ang tax reform package ug ang 2018 annual budget.
Ang Tax Reform for Acceleration and Inclusion (Train) law di na mag-apil niadtong mga nag-income og P250,000.
Nagpasabot nga kadtong nag-income og P21,000 matag buwan paubos, di na mobayad og buhis.
Apan aron matapakan ang kakuwang sa kita gikan sa income taxes, ang mga Pinoy mobayad og mas mahal nga excise tax sa fuel, sakyanan, sigarilyo ug mga ilimnon nga tam-is.
Ang 2018 General Appropriations Act naggahin og P3.7 trillion alang sa operations sa kagamhanan gikan sa Enero 1 ngadto sa Disyembre 31, 2018. (SunStar Philippines)
(SunStar Philippines)
USA ka social worker gikan sa Mandaue City Social Welfare and Service Office (CSWS) ang gitaktak sa trabaho ug gipasakaan og mga kasong rape, acts of lasciviousness, ug child abuse human masakpi nga nimolestiya sa di mominos pito ka mga batang lalake sa Hope of Mandaue Enhanced (Home) Children’s Center. 
Giingong manghilot ang suspek sa iyang mga bata, kinsa adunay gipangmu sa lawas atol sa managlahing mga hitabo niadtong milabay nga buwan. 
Gihimakak ni Marlon Cabiging, 38, ang mga pasangil batok niya sa dihang gikomprontasi siya sa CSWS officer-in-charge nga si Jessie Perez. Apan giangkon ni Cabiging nga iyang giuyab ang usa sa mga bata, 13 anyos, kay dako siya og gusto niini, matod pa ni Perez sa pakighinabi sa Superbalita Cebu.
Sa mga nabiktima, unom niini ang mga menor de edad diin ang labing bata nag-edad og 11 anyos samtang usa niini ang bag-o lang nag-18 anyos. 
Usa ka 13 anyos nga biktima sab ang nagkanayon nga giuyab siya sa suspek tungod kay di buhian iyang kamot kon di siya sugton samtang laing 16 anyos nga biktima ang niingon nga gipanamastamsan ug giduwaan iyang pagkalalake bugti sa P40. 
Matod ni Perez sa CSWS nga ang social worker si Cabiging, kinsa taga Brgy. Jabogiao, Mandaue City, usa ka tutor sa mga bata sa maong pasilidad. 
Kagahapon sa hapon, pormal na nga gipasaka ang tulo ka mga kaso batok sa social worker. 
Gipahilot
Gipahilot
Si Perez nagkanayon nga nasakpan si Cabiging sa iyang binuhatan sa dihang usa sa mga bata ang nisumbong ngadto sa nagdumala sa pasilidad kalabot sa pagpangabuso. 
“Gihilot niya ang mga bata. So, unom sila kabuok (ang gihilot). Ang common nila nga reason kay gihilot sila because mura bitaw sila og naglain ilang paminaw, unya kay house parent lagi. Pero siya nga house parent, assigned siya sa mga tutorial sa mga bata. Mao ra gyud na iyang trabaho. Gi- instructionan gyud na siya sa amoang HOME Center head nga kon unsay imong assignment diha ra ka. You’re not allowed to touch anything about anang mga bata,” matod ni Perez.
Dugang niya nga sa pagpanghilot ni Cabiging, manghikap siya sa pribadong parte sa lawas sa mga bata. 
Mga hitabo
Mga hitabo
Unang insidente nahitabo niadtong Nobiyembre 16 sa udto diin si Liam (di tinuod nga ngan), kinsa bag-o lang nagsaulog sa iyang pagka-18 anyos, gihilot sa iyang “Tita Marlon” human nisakit iyang ulo. 
Hapit masumbagi ni Liam si Cabiging human manghikap sa iyang kinatawo, maayo na lang kay giuwang siya sa gwardiya. 
Tungod sa hitabo, gitug-an ni Liam ang insidente ngadto sa tagdumala sa pasilidad nga si Maricel Yu. 
Nitug-an usab ang biktima nga kuyog sa iyang kauban sa cen­ter, gipatan-aw sila og law-ay nga salida sa cellphone ni Cabiging. 
Pagka-hapon sa samang adlaw, ang 11 anyos nga si Mar (di tinuod nga pangan) nagpahilot na sab ug gihikap ni Cabiging sud sa classroom human naglain ang lawas niini kay gihilantan. 
Pagka-ugma, si Luis (di tinuod nga ngan) ang nabiktima na usab ni Cabiging. 
Mga alas 10 niadtong Nobiyem­­bre 19, ang 13 anyos nga si Ri­chard (di tinuod nga pangan) ang giingon nga gipanamastamasan sa suspek sud sa ilang library. 
Giuyab
Giuyab
Sumala pa ni Richard kinsa gi-uyab sa suspek nga gigunitan iyang kamot sa library ug sila nagka-uyab tungod kay namugos niya si Cabiging ug di buhian niini ang kamot kon di siya mosugot niini. 
Sa wa pa usab nahitabo ang insidente anang adlawa, si Richard niingon nga gipasaka sila sa suspek sa second floor sa pasilidad sa iyang mga kauban ug gipasud tagsa-tagsa, sa iyang pagsulod, gihikap matod pa iyang kinatawo. 
Sumala ni Perez nga human nila mahinabi ang upat, wa na nila pangutan-a sa hitabo ang 14 anyos nga si Jon ug 12 anyos nga si Chris (mga tinuod nga ngan gipugnan). 
Nahibaw-an ni Perez ang pagpangabuso niadtong Nobiyembre 21 ug nianang adlawa, gi-pull-out sa trabaho si Cabiging ug niumol og investigation team ang CSWS kalabot sa mga insidente sa pagpangabuso. 
Niadtong Disyembre 11, ang mga social worker gikan sa DSWD, mga psychologist, taga city legal office ug si Perez personal nga nihinabi sa mga bata kinsa nisaysay sa ilang nahi-aguman gikan ni Cabiging. 
Nanghimakak
Nanghimakak
Pagkagabii, si Perez nagkanayon nga ilang gikahinabi si Cabiging kalabot sa mga pasangil sa mga bata apan nihimakak kini pag-una, apan sa pagpangutana kalabot ni Richard nga iyang na-uyab, diha na kini niangkon sa iyang sayop ug dakong gusto sa maong bata. 
Niadtong Biyernes, sa dihang nagkuha og affidavit ang mga pulis gikan sa mga bata ang 16 anyos sab nga si Ruel ang nitug-an sa kapulisan nga usa ka higayon, nakighilawas kaniya si Cabiging bugti sa P40. 
Paambit ni Perez nga tungod sa hitabo, gipaubos na nila ang mga bata og stress debriefing sanglit kini na-trauma sa hitabo. 
Tungod sab niini, ipaubos ni Pe­­rez og re-organization ang HOME Center ug balikon sa pag-o­rient ang mga staff sa ilang trabaho. 
“Before hiring someone, they should know the policy. We will also train our house parent in the proper handling of children, residential training for staff and social working and we are going to formulate child protection policy in our traning,” ni Perez sa mga tigbalita. 
Adunay 30 ka kawani ang CSWS sa maong pasilidad nga adunay sud nga 75 ka mga bata diin 14 niini mga children in conflict with the law ug 20 ka children at risk.
PERSONAL nga giinspeksyon ni Presidente Rodrigo Du­terte ang mga lugar sa Eastern Visayas nga apektado sa pagkusokuso sa Bag­­yong Urduja.
Sakay sa chopper, nag-aerial inspection ang presidente aron personal nga ma-assess ang gibilin nga kadaot sa kala­midad.
Dinhi sa Sugbo, siyam ka mga lungsod ug usa ka siyudad sa amihanang Sugbo ang gideklarar sa Sangguniang Pan­lalawigan sa Sugbo nga ubos sa state of calamity atol sa regular sesssion niini kagahapon.
Ang mga lungsod naglakip sa Daanbantayan, Medellin, Sogod, San Remigio, Madridejos, Santa Fe, Bantayan, Tabogon, ug Borbon ug siyudad sa Bogo.
Ang Provincial Disaster Risk Reduction and Management Office (PDRRMO) maoy nirekomendar sa Provincial Board nga ipadeklarar ang 10 ka mga local government unit sa state of calamity gumikan sa kadaot nga gibilin sa bagyong Urduja.
Matod ni PDRRMO head Baltazar Tribunalo nga way namatay sa kalamidad apan dunay mga karsada ug pananom ang nangaguba tungod sa kakusog sa hangin.
Si Provincial Board Member Celestino “Tining” Martinez III niingon nga tungod sa deklarasyon makagamit na ang maong mga LGU sa ilang calamity funds.
Si Cebu Archbishop Jose Palma namulong nga angay mobati og kaluoy ang mga tawo ug motabang sa mga pamilya nga naapektuhan sa bagyong Urduja, labi na karong panahon sa Pasko.
“Unta ingon niini nga calamity atong heart mo think of those who are affected by the typhoon,” dugang sa arsbispo.
Ang artsidyosesis pinaagi sa Caritas Cebu magpadala og hinabang sa mga pamilya nga apektado sa kalamidad ug nanghangyo usab sa publiko nga mobuhat usab sa ingon.
Sa press briefing nga gipahigayon sa Naval, lalawigan sa Biliran, si Presidential Spokesman Harry Roque nipahibawo nga 31 na ang namatay samtang 49 ang padayon nga gipangita.
Matod niini, 23 ang na­matay sa Biliran, lima sa Ley­te, duha sa Eastern Samar ug usa sa Samar.
Samtang, 33 ang missing sa Biliran, 11 sa Eastern Samar, tulo sa Leyte ug duha sa Romblon.
Ang PDRRM Council nakatala og unom ka major landslides sa Biliran diin gikabalak-an nga mosaka pa ang gidaghanon sa mga nangamatay.
Si Health Secretary Francisco Duque III nipahibawo nga naggahin ang ilang buhatan og P4.5 milyones nga balor sa mga tambal alang sa Eastern Visayas.
Si Department of Social Welfare and Development acting Secretary Emmanuel Leyco nga dunay kinatibuk-an nga 608 ka evacuation centers ang gidangpan sa 44,000 ka mga pamilya nga namakwit.
FORENSIC expert sa Public Attorney’s Office (PAO), Dr. Erwin Erfe, ang mangu sa pag-ugkat ug pag-eksamin sa nahabilin nga bahin sa lawas ni anhing Arsobispo Teofilo Camomot.
Si Padre Mhar Vincent Balili, vice postulator sa kawsa pagpabayaw pagkasantos ni Camomot, nibutyag nga usa ka anthropologist si Erfe nga nagbase sa kaulohan.
“Kinahanglan siya og expert kay majority sa part sa iyang (Camomot) lawas bones naman,” pamulong niini.
Sa Enero 3 ug 4 gitakda ang pag-ugkat ug pagbalhin sa lubong ni Camomot gikan sa kasamtangan nga lubngangan niini ngadto sa Domus Teofilo, ang museum nga gitagana alang sa nipanaw nga obispo sud ra usab sa Daughters sa St. Therese (DST) Mother House sa Barangay Valladolid, Carcar City.
Si Cebu Archbishop Jose Palma nibutyag nga paspas ang proseso kang Camomot diin nitugot ang Congre­gation for the Causes of Saints sa diocesan process alang sa kawsa pagbayaw pag­­ka­santos sa Sugbuanon nga ar­sobispo nga naila sa pagka­mang­gi­hatagon ug pagka­ma­higug­maon sa kabos.
Niadtong Marso lang ning tuiga o tangkod pito ka buwan dihang giduso ang diocesan process sa Roma.
Sa Enero 3, himuon ang pag-ugkat ug pag-eksamin sa unsay nahabilin sa lawas ni Camomot, nga molungtad og labing dugay walo ka oras.
Sugdan kini og misa nga pangulohan ni Palma kauban sa Board of Consultors sa artsidyosesis sa Sugbo, DST ug mga kabanay ni Camomot.
Sumala ni Balili apil sa mga rason sa pag-abli sa lub­nganan ni Camomot ang pag­sukod kon pila ang gitas-on ug kon unsay estado sa nahabilin nga lawas.
Si Balili nipaambit nga nisugyot si Padre Samson Silloriquez, ang main postulator sa kawsa ni Camomot, nga magkuha og bahin sa nahabilin nga lawas niini aron maoy dad-on didto sa Roma.
“Para dili na mag-abli abli, magdoble, magkuha na lang daan kay dili i-expose ang iyang lawas kay dipi pa man siya santos,” dugang ni Balili. (SCG) 
(SCG)
GIBARUGAN sa labing taas nga opisyal sa artsidyosesis sa Sugbo nga dili matawag nga kaminyuon ang panaghiusa sa managsama og gender sama sa babaye ug babaye o lalake ug lalake.
Si Cebu Archbishop Jose Palma namahayag nga may katungod si Presidente Rodrigo Duterte nga barugan ang iyang pagpaluyo sa same-sex marriage ug gitahod kini sa simbahan.
Apan ang arsobispo nipasabot ang simbahan nagsige og tudlo nga ang pagpakasal sa managsama og gender dili matawag nga kaminyuon kay alang sa simbahan ang kaminyuon alang lang kini sa usa ka lalake tali sa usa ka babaye.
“It doesn’t mean nga we do not respect people pero para namo dili lang namo matawag nga kasal mao kini ang among pagtan-aw sa teaching,” dugang ni Palma atol sa press conference kagahapon sa Archbishop’s Palace, siyudad sa Sugbo.
Pamahayag kini sa arsobispo human si Duterte gawasnon nga nipadayag sa iyang suporta sa same-sex marriage atol sa panagtapok sa mga lesbian, gay, bisexual and transgender (LGBT) community sa Davao sa miaging adlaw.
Ang presidente namulong nga ubos sa iyang administrasyon makasiguro og kaangayan ug suporta ang LGBT nga nakapaabiba nila.
Si Duterte nidugang nga lisod na nga ipamugos nga ipatuman ang dugay na nga moralidad sa moderno nga panahon.
Suma pa niini kon unsay makapalipay alang sa LGBT community iya kining tumanan.
“I said I am for same sex marriage, if that is the trend of the modern times. If that will add to your happiness, I am for it,” sumala sa presidente sa iyang pakigpulong. (SCG) 
(SCG)
SUGOD karong semanaha, subsub na ang kampanya sa kapulisan sa tibuok rehiyon siyete batok sa ilegal nga drugas human sila hatagi na usab ug pagtugot ni Presidente Rodrigo Duterte nga molusad og anti-drug operation.
Gipaubos una sa seminar batok sa pagtamod sa taw­hanong katungod ang mga sakop sa Drug Enforcement Unit sa dili pa sila molusad sa anti drug operation.
Matod ni Chief Supt. Jose Mario Espino nga sama sa ilang gihimo sa nanglabay nga mga buwan diin walay mga nakalas kung walay  drug personalities nga mosukol sa kapulisan mao usab ang ilang buhaton karon.
Tungod niini, gisaad ni Espino nga karong semanaha dunay subsub nga kampanya ang mga sakop sa DEU sa tanang police office inabagan sa Philippine Drug Enforcement Agency kun PDEA-7.
Dunay mga kausaban sa pagpatuman sa ilang anti drug operation kini sama sa pagpahibawo sa PDEA usa ka oras sa dili pa ang operation kung ang ilang subject usa ka high value target.
Estrikto karon ang kapulisan sa ilang pagbalik sa gubat batok sa ilegal nga drugas sama sa pagsunod sa police operational procedures, pagtamod sa tawhanong katungod ug uban pa.
Kung ang ilang operasyon makapatay sa drug persona­lity nga misukol sa mga police diha-diha dayon molusad ug imbestigasyon ang PRO-7 aron masuta kinsa ang nakapusil ug unsa nga armas ang gigamit niini.
“Every time na mayrong death in police operation the police officer involve will be subjected for further investigation so diretso na, to explain why it led to death in police operation,” matod ni Espino.
Gisaad usab sa heneral nga abli sa publiko ang ilang imbestigasyon dihadiha dayon kung giunsa sa pagpusil sa pulis ang drug persona­lity.
Awhag sa PRO-7 sa mga target sa anti drug operation nga motahan nalang sa kapulisan ug dili mopakita ug pagsukol aron dili sila madisgrasya.
Dili maglisud ang kapulisan ning ilang pagbalik sa kampanya batok sa ilegal nga drugas sanglit nagpadayon ang gihimong monitoring sa PNP ug sa PDEA-7. (AYB) 
(AYB)
PRESYO sa gipamaligya nga pabuto sa barangay Babag, dakbayan sa Lapu-Lapu ang misaka gumikan sa mga nagasto sa mga ma­nufacturer og firecracker/pyrotechnic sa ilang paglukat og permit o lisensiya alang sa maong negosyo.
Nasayran nga gikinahanglan nga mokuha og permit ang matag manufacturer/dealer og firecracker sa buhatan sa barangay, city mayor’s, Firearms Explosives Security Service Agency and Guards Supervisory Section (FESSAGS).
Nagsugod niadtong Disyembre 16 ug motapas sa Disyembre 31, 2017 ang pag-display sa mga pabuto sa daplin sa kalsada sa Barangay Babag.
Atol niining pagsuwat minus pa ang mga namalit gawas niadtong wholesaler nga taga lalawigan sa Negros Oriental nga nangumpra aron usab iya nga ibaligya sa ilang dapit.
Matod pa sa mga manindahay nga modagsa ang ilang mga kostumer sa mga adlaw nga duol na ang kasaulogan sa Pasko ug pagsugat sa Bag-ong Tuig. Pipila sa ilang mga produkto kansang presyo ni-umento naglakip sa kwitis gikan sa tag-P2 mapalit na sa tag-P3 ang buok, ‘whistle bomb’ ug ‘shot gun’ gikan sa P4 ngadto na sa tag-P5, judas belt tag-P500 ang usa ka dupa nga gitas-on.
Sa mga komon nga ‘pyrotechnic’ ang ‘bomb shell’ mapalit gikan sa P5,000 ngadto sa P7,000 depende sa klase niini samtang ang ‘beauty in sky’ gikan sa P2,500 ngadto na sa P3,000. (FVQ) 
(FVQ)
GIPAHIBALO ang publiko nga gilugwayan ang pagdawat ug pag-ilis sa old banknotes o karaang kuwarta hangtod sa Dis­yembre 29, 2017.
Mao kini ang ikatulo na nga higayon ang paglugway sa Bangko Sentral ng Pilipinas (BSP) ang deadline sa pagpailis sa karaan ug paggamit na sa new sesign sereis (NDS) sa kuwarta.
Gibutyag ni Atty. Leonides B. Sumbi, BSP Regional Director, nga daghan pa ang wala nakahibalo sa kausaban sa old banknotes hangtod sa new banknotes.
“The Governor has decided to extend for the 3rd time and this time, until December 29. 2017,” matod ni Sumbi.
Sa mga nilabay nga mga ekstensiyon nakabuhi ang BSP og kantidad nga 18 milyones ug mao kini ang mga exchanges sa New Design Series (NDS) hangtod sa New Generation Currency (NGC).
Giawhag ni Atty. Sumbi ang kadaghanan nga sa katong mga adunay kwarta gipahibalo nga dili nalang maghuwat pa sa sunod nga extension.
Adunay sab uban nga mga banko nga gihangyo sa pagdawat apan boluntaryo kini sa ilang parte.
Apan wala nay panahon ang bangko para molinya pa ani didto ug maong gipangitaan na kini og pamaagi sa BSP aron dili sila malangan.
Sa laing bahin, gipagawas nasad sa BSP ang bag-ong 5 peso coin sa niaging Nobiyembre 30 nga anaa ang nawng ni Bonifacio apan limitado ra ang supply.
“Very limited supply ani kay gipatan-aw lang ta ba but this is already release in Manila also gamay ra gihapon. The problem is there was a feedback and which is we are very thankful. Daghay maglibog tungod ang bag-ong 5 peso coin mura daw og  peso coin,” matod ni Sumbi.
Sa pagka karon gipangitaan pa og pamaagi sa mga tigdumala para makita ug mklaro ang kalahian niani.
Ang maong bag-ong 5 peso coin kay NGC coin ug apil na kini sa bag-ong henerasyon sa peso. (Mary Diane Salasa­yo, USJR intern 
(Mary Diane Salasa­yo, USJR intern
NAG-AWHAG si Atty. Leoni­des B. Sumbi, Bangko Sen­tral ng Pilipinas (BSP) – Cebu Regional Director ngadto sa publiko nga mag-am­­ping aron dili mabik­ti­ma sa nagkalain-laing mo­dus bahin sa peke nga kuwarta alang sa umaabot nga panahon sa Pasko.
Naghatag siya og pipila ka tips sa pag-ila sa peke nga kuwarta nga Philippine peso:
● Dako nga porsyento nga adunay mga peke nga salapi gikan sa 100 ngadto sa 1000 mahitungod kay dako ang bili.
● Kuspaw ang printa human lisod ang pagkopya sa printing machine sa pagpronta og kuwarta.
● Modus ang pagdalisali sa pagpalit aron dili makita pag-ayo ang kuwarta.
Ang mga mangingilad nagpahimulos sa publiko tungod kay nahibal-an nila nga ang tanan nagdali labina sa panahon sa pasko.
“We have one security feature nga even other countries di gyud ni nilang kayang kopyahon, ang pag boost sa printing (Republika ng Pilipinas),” matod pa ni Sumbi.
Ang “Republika sa Pilipinas” nga giimprinta dili sab ma­mahimong hamis.
Nihatag siya og tambag ngadto sa mga kahera nga kung makadawat sila og peke nga kuwarta ihatag ni nila sa ilahang mga amo aron mailisan ug ma-report kini.
Sumala niya nga taplan sab sa mga agalon ang nalugi nga halin sa ilang negos­yo. (Anne Obor, USJR intern) 

Sumala niya nga taplan sab sa mga agalon ang nalugi nga halin sa ilang negos­yo. (Anne Obor, USJR intern) 
(Anne Obor, USJR intern)
NATANGGONG karon sa priso­han ang nagpaila nga body­guard sa gideklarar sa kor­te nga mayor sa lungsod sa Tuburan nga si Daphne Lagon, human giingong  nagpabuto kini sa iyang armas sa The Distillery Bar kagahapon sa kaadlawon.
Apan si Lagon wala pa pormal makalingkod sa posisyon tungod sa padayong legal nga away sa Commission on Elections (Comelec).
Ang suspek naila nga si Rey Isidro Arban, 40, lumad sa Malusgod, Duneas, Iloilo City.
Nisuway pa pag-ikyas si Arban apan dihang nisakay na kini og taxi, nakatulog kini ug dili mapukaw sa drayber hinungdan nga gihatod kini sa Mabolo Police Station.
Atol sa paghatod niini, anaa didto ang duha ka reklamante diin positibo nga gitudlo si Arban hinungdan nga gipriso kini.
Base sa inisyal nga pakisusi sa Mabolo Police, nasayran nga kuyog ni Lagon ang iyang mga sakop ug mga bodyguard, usa na niini si Arban, sa ma­ong bar sa Brgy. Kasambagan, dakbayan sa Sugbo.
Giingon nga dili moubos sa 20 ka mga tawo ang ilahang grupo ug didto sila sa ikaduhang andana nagpahimutang.
Dihang nag-party ang mga customer sa bar, nagkaguliyang nalang kini og kalit pasado alas 2:00 sa kaadlawon.
Gisuwayan ni Lagon pag-uwang si Arban apan nibunot kini sa iyang .45 kalibre nga armas ug nagpabuto sa sawog diin naigo ang tiles.
Tungod sa gihimo ni Arban, nagkagubot ang bar ug daghang nangabuak sulod niini nga nagkantidad sumatotal og P50,000.
Atol sa insidente, gipakalma usab ni Jake Mendez, 43, ang iyang mga kauban apan kalit lang sila giduol ni Arban ug giingon nga gitiunan kini og armas.
Dihang nidangop sa Mabo­lo Police ang representante sa The Distillery Bar ug si Mendez aron magpa-blotter, naabtan nila nga nadala sa usa ka sakop sa police station si Arban human kini gidala sa usa ka taxi driver kay grabe ang katulog dihang gibiyahe kini.
Nakapakita si Arban sa iyang Permit to Carry Firearms Outside of Residence apan wala kini makapakita og firearm license.
Mag-atubang og kasong indiscriminate firing, alarm and scandal, malicious mischief, light threat ug illegal posse­ssion of firearms and ammunition si Arban.
Gitawagan sa Superbalita Ce­bu si Lagon aron makuha iyang habig apan, dili kini motubag.

Si Mayor Democrito Diamante niklaro nga siya pa ang naglingkod nga mayor sa Tuburan kay padayon pa nga gidungog sa Comelec en banc ang iyang giduso nga petition.
Kini ang iyang katin-awan human unang gituohan nga iya ang bodyguard nga namusil sud sa The Distillery Bar tungod kay nagpaila si Arban nga bodyguard sa mayor sa Tuburan.
“Dili na nako tawo oi! Dili sad ko maabtan og kaadlawon sa bar, dili sad ko magdada og bodyguard,” dugang ni Diamante sa press conference kagahapon. (Dugang ni SCG)
(Dugang ni SCG)
GIISA sa Armed Forces of the Philippines - Central Command  (AFP-CentCom) ang 'heightened alert' sa pagbantay ug pagpaniid sa kalihokan sa mga teroristang ISIS-inspired nga gii­ngong nag-recruit karon.
Si Col. Medel Aguilar, tigpamaba sa Centcom, ningon nga nakig-alayon na sila sa mga lider sa nagkalainlaing sektor aron makabantay ug makatabang sa pagpaniid.
“We are coordinating with the leaders of sectors that we believe are the most vulnerable to the recruitment activities of what we call violent extremists. We convey the message of peace and unity among all Filipinos to effectively counter violent extremism,” matod ni Aguilar. (SunStar Cebu)
(SunStar Cebu)
BISAN kon layo na sa Sugbo ang bagyong Urduja, masinati gihapon sa isla ang madag-umon nga kalangitan ug pat-ak pat-ak nga mga pag-ulan sa mosunod nga mga adlaw.
Si Joey Figuracion, weather specialist sa Philippine Atmospheric, Geophysical and Astronomical Services Administration (Pagasa) Visayas, nibutyag nga moarang-arang ang panahon sa Kabisay-an apan dunay pat-ak pat-ak nga pag-ulan nga masinati sa Sugbo hangtod sa Disyembre 20.
Si Coast Guard Station Cebu Commander Jerome Cayab­yab nibutyag nga nakabalik na og biyahe ang mga sakyanan sa kadagatan human nalibkas na ang Tropical Cyclone Warning Signal sa Sugbo ug ubang bahin sa Kabisay-an.
Miabot og 62 ka mga sakyanan sa kadagatan ang wa makabiyahe gumikan sa dautang panahon.
Samtang, si Daanbanta­yan Mayor Vicente Loot ni­ingon nga nakabalik na sa ilang pinuy-anan ang kapin sa 4,000 ka mga pamilya nga namakwit gumikan sa bag­yong Urduja.
Si “Urduja” gipaabot mo­ga­was sa Philippine Area of Res­ponsibility karong Miyerkules apan nagbilin kini og kadaot sa amihanang Sug­bo ug ubang bahin sa Kabisay-an labi na sa lalawi­gan sa Biliran diin dul-an sa 20 ka tawo ang nangamatay sa landslide.
Human sa Urduja, laing tro­pical depression ang naa gawas sa PAR nga base sa data sa Pagasa anaa sa gilay-on nga 1,950 ka kilometros sa sila­ngan sa Mindanao nga nagdala og hangin nga may gikusgon nga 40 kilometros duol sa iyang sentro ug pag-unos nga moabot sa 50 kilometros ma­tag takna.
Kon makasud kini sa PAR, tawgon kini og Vinta nga maoy ika-22 nga bagyo sa nasod.
Apan sumala ni Engr. Oscar Tabada, director sa Pagasa Visayas nga duha ka senaryo ang mahitabo, posible kini motugpa sa yuta o moliko paingon gawas sa Pilipinas. (SCG)
(SCG)
MGA mayor sa lalawigan sa Sugbo nagporma og grupo nga nanghingusog sa pag-usab sa klase sa panggobiyerno sa Pilipinas ngadto sa fede­ral form of government.
Ang grupo gitawag og Cebuano Movement for Fede­ralism (CeMFed) nga gipangulohan ni Cordova Mayor Mary Therese Sitoy, anak ni Presidential Adviser on Le­gislative Affairs Secretary Adelino Sitoy.
Apil sa mga opisyal sila si Dalaguete Mayor Ronald Allan Cesante, bise presidente; Sogod Mayor Lissa Marie Durano-Streegan, secretary gene­ral; ug kanhi Naga City Mayor Valdemar Chiong, treasurer.
Ang ilang nasudnong organi­sasyon gitawag og National Alliance of Movements for Federalism Inc., nga gilusad niadtong Disyembre 9, 2017 sa Marriott Hotel, siyudad sa Sugbo.
Kini gipangulohan ni Metropolitan Manila Development Authority (MMDA) Chairman Danilo Lim.
Si Tuburan Mayor Demo­­cri­to Diamante, presidente sa Visayas Alliance of Federal Movements Inc., niingon nga kasagaran sa mga miyembro sa CeMFed kay mga mayor sa lalawigan sa Sugbo.
Matod niya ang tanang mga distrito sa lalawigan sa Sugbo ilang gikuhaan og usa o duha ka mga mayor aron mamiyembro, apan tinguha niya tanan mga mayor sa lalawigan masakop sa CeMFed.
Si Diamante, presidente sa League of Municipalities of the Philippines (LMP) Cebu ug executive vice president sa NAMFed, namahayag daghan ang nisuway og umol og fede­ral movement apan wa maka­lahutay.
Ang nakapabor sa CeMFed, matod niya, gilangko­ban kini sagad og mga mayor. 
“So sustainable, dunay continuity kay mga local chief exe­cutive, then duna pud ni silay mga resources,” dugang ni Diamante atol sa press conference sa Parklane Hotel kagahapon.
Masaligon kini nga makakuha og suporta sa tibuok nasod ang NAMFed kay gipaluyohan kini sa mga opisyal sa Department of Education nga sila si Undersecretary Alain Pascua ug Assistant Secretary Revsee Escobedo ug Cooperative Development Authority (CDA) Administrator Abad Santos nga dunay 14 milyones ka mga miyembro.
“Manghinaot ko nga kani siya usa sa mga makapadali unya sa gusto sa atong presidente. Kay this is my handful contribution to President Rodrigo Roa Duterte to change, to shift to federal form of government,” dugang sa mayor sa Tuburan.
Siya nagtuo nga ang ratification sa federal form of government madungan sa eleksyon sa barangay sa Mayo 2018.
Tumong sa pederalismo nga matubag ang mga suliran sa kalisod ug underdevelopment sa mga rehiyon, masulbad ang dugay nang problema sa armado ug rebeldeng mga grupo sa Mindanao, ug kurap­syon ug kahiwian sa gobiyerno. (SCG)
(SCG)
TUNGOD sa nagmalampuson nga fire truck christmas deco­ration niadtong naka­labay nga tuig, laing panagsangka ang mahitabo karong Sabado, Disyembre 23 diin 13 ka mga dakbayan ug lungsod ang mosalmot.
Niadtong Sabado, dihang gipangulohan ni Bureau of Fire Protection (BFP) 7 Regional Director SSupt. Samuel Tadeo ang paglusad sa panagsangka.
“We are targeting a zero fire-related incident for December just like last year when we first launched this contest,” nagkanayon si Tadeo.
Lakip sa moapil karong tuiga ang mga fire station sa mga siyudad sa Sugbo, Mandaue, Lapu-Lapu, Carcar, Naga, Tali­say ug Danao ug mga lungsod sa San Fernando, Minglanilla, Cordova, Consolacion, Compostela, ug Liloan.
Dugang ni Tadeo nga sa Central Visayas lang adunay ingon niini nga panagsangka sa mga maanindot nga dekorasyon sa fire trucks alang sa Pasko.
Sa Sabado, adunay parade nga pagahimuon diin tanang mga fire truck sa estasyon nga niapil moparada kini sa dakbayan sa Sugbo.
Dunganan kini nila sa pagha­tag og pamphlets nga aduna kini safety tips alang sa Pasko.
Gawas sa kompetisyon, pagpahibawo usab ang tumong sa BFP 7 sa publiko nga di kini magpasagad ug mag-amping karong holiday season. (HBL)
(HBL)
GIAWHAG ni Konsehal Joy Augustus Young ang mga tinun-an nga ni-graduate sa Asian College of Technology (ACT) nga wala makakuha sa ilang diploma ug transcript of records sa pag-asikaso sa ilang clea­rance sa tunghaan sugod karong adlawa.
Kini human nagkasinabot ang Cebu City Government ug tagdumala sa ACT sa sala ni Judge Ricky Jones Macabaya niadtong Nobiyembre 17 aron mabayran ang utang sa siyudad sa ACT.
Ang Cebu City adunay P186.34 milyones nga bayranan gikan niadtong 2014 hangtod first semester sa tuig 2017.
Ang korte nipabor nga bayran una sa siyudad ang P56 milyones sa school year 2014-2015 ug asikasuhon ang nagsunod nga mga tuig.
Nalangan ang pagbayad sa City Hall sa tag P10,000 nga tuition fee sa city scholars nga nitungha sa ACT gumikan sa kanhi kaso nga giatubang ni Kongresista Rodrigo “Bebot” Abellanosa, ang tag-iya sa maong tunghaan nga gihukman nga guilty sa Ombudsman, apan ang Sandiganbayan nibasura sa kasong graft.
Si Young nibutyag subay sa pasalig sa tagdumala sa ACT nga kon mahuman na unya og submit ang mga city scholar sa ilang clearance, makuha na unya nila ang ilang credentials sulod lang sa usa ka semana.
Ang credentials unang gipugngan sa tunghaan. 
Gipahibawo usab sa kanhi bise mayor nga maoy chairman sa committee on education nga nagtagbo na usab sila uban sa mga opisyal sa City Accountant, City Trea­surer ug Legal Office aron sa pag-asikaso sa P56 mil­yones aron ibayad sa ACT nga posib­leng ma-release karong Enero sunod tuig.
Dugang ni Young nga asi­kasuhon usab nila ang mga memorandum sa kapin 20 ka mga eskwelahan lakip na ang ACT aron mahimoan og me­morandum sanglit gikan 2015 hangtod 2017, wala kini me­morandum sa siyudad diin ang ilang kontrata ipaubos sa review matag tulo ka tuig. (PAC)
(PAC)
ORMOC CITY - Gipaubos na sa state of calamity ang dakbayan sa Ormoc gumikan sa dakong kadaut nga namugna sa bagyong Urduja. Tuyo sa pagdeklara aron mapagawas ang calamity fund sa usa ka lokal nga kagamhanan. Matod ni City Councilor Rolando Villasencio nga giseguro nila nga nasunod ang criteria sa pagdeklarar og state of calamity pinaagi sa usa ka resolusyon. Nasayran nga 40 porsiyento sa populasyon sa dakbayan ang naapektuhan sa bagyo ug may halapad nga kadaot sa agriculture crops. Kini maoy nahimong basehan sa konseho sa pagdeklarar og state of calamity. Gahapon sa alas 8 sa buntag, mianam-anam na paghubas ang tubig baha ug nasud na sa mga rescuer ang mga lugar nga wa nila masud. (JKDP) 
(JKDP)
ORMOC CITY - Sakop sa Philippine Coast Guard (PCG) ning dakbayan ang napaakan og bitin atol sa rescue operation. Gidala sa Ormoc Doctors Hospital mao si SN2 Armin Pahil. Matod ni Commander Lawrence Roque, spokesperson sa PCG -Eastern Visayas, mihumol sa tagaliog nga baha sa Barangay Liloan si Pahil. Nakita niini nga dunay milangoy nga bitin ug kalit kini nga gipaak sa may abaga. Gibunlot ni Pahil ang bitin ug gilambos. Nakit-an sa mga kauban ni Pahil nga namatay ang bitin human makapaak sa sakop sa PCG. Kasamtangan nga nagpaayo sa iyang samad pinaakan sa tambalanan si Pahil ug padayon kini nga giobserbahan. (JKDP)
(JKDP)
UBAY, Bohol - Anaa sa tandugon nga kahimtang ang usa ka 8-anyos nga batang lalake human madasmagi og motorsiklo niadtong Biyernes didto sa Barangay Calanggaman, lungsod sa Ubay. Giila ang biktima nga si Mark Dave Alaba, 8, ug re­sidente sa dapit. Samtang ang drayber sa motorsiklo giila nga si Julius Castino, 20, ulitawo ug molupyo sa Barangay Bulilis sa samang lungsod. Sa pakisusi sa kapulisan, nasayran nga padung ang motorsiklo nga gimaneho ni Castino sa Poblacion. Pag-abot sa dapit na­hitaboan, kalit lang nga nitabok si Alaba sa pikas karsada kay niapas kini sa iyang inahan hinungdan nga siya nadasmagan sa motorsiklo. (LRB) 
(LRB)
BILIRAN - Mikabat sa 15 ka tawo ang kompirmadong patay ug duha ang missing sa probinsya sa Biliran gumikan sa bagyong Urduja. Matod ni PO2 Louie Ann Roque sa Biliran Provincial Police Office, nga duha sa nakalas gikan sa Almeria, pito sa Caibiran ug unom sa Naval. Sagad sa mga nakalas natabunan sa midahili nga yuta ug ang uban nakit-an sa usa ka sapa. Wa pay mga pangan ang mga nakalas. Sa paghimo ning balita, padayon pa ang search and retrieval operation sa laing mga biktima nga natabunan sa landslide ilabi na sa Barangay Loksuon sa Naval. Naglisud ang mga rescue team sa operasyon gumikan kay di maagian ang ubang karsada ug dunay mga tulay nga naguba. Dunay report nga kapin 20 pa ka tawo ang kuhaunon nga natabonan sa yuta sa Naval. (JKDP)
(JKDP)
NIABOT na sa 4,126 ka mga pamilya ang gipabakwit sa kagamhanan sa lungsod sa Daanbantayan gikan sa 20 ka mga barangay tungod sa bagyong Urduja.
Daghan usab sa mga dapit sa amihanan ang naigo sa bronwout.
Samtang sa dakbayan sa Sug­bo, pipila ka mga dapit ang na­kasinati og brownout human nangatumba ang poste ingon man natumbahan kini og ka­hoy tungod sa kusog nga hangin.
Matod ni Daanbantayan Mayor Vicente Loot nga 3,725 ka mga pamilya ang gipabakwit sa mga panimalay nga lig-on samtang ang laing 401 anaa gidala sa ilang gym, barangay halls ug tunghaan.
Gikompirmar usab ni Loot nga aduna’y parte sa provincial road sa Barangay Anapog ang nalusno human  nihumok sa padayon nga pag-uwan.
Dugang sa mayor nga anaa sa 20 metros ang gitas-on sa maong dalan nga nahulga ug kasamtangan nga dili kini maagian og sakyanan.
Si Baltazar Tribunalo, pangu sa Provincial Disaster Risk Reduction Management Office (PDRRMO), nagkanayon nga nakig-coordinate na sila kang Loot aron matabangan ang mga biktima.
Dugang ni Tribunalo nga aduna’y mga nanga-stranded nga pasahero sa pantalan sa Hagnaya sa San Remigio nga namasilong una sa mga panimalay duol sa pantalan nga lig-on ang estraktura.
Sa lungsod sa Tabogon, amihanang Sugbo, 51 ka mga pamilya ang gihiklin ngadto sa mas luwas nga lugar gikan sa walo ka mga barangay.
Nagpadayon usab og hawan ang team sa Cebu Electric Cooperative (Cebeco) sa apektadong mga lugar ubos sa hurisdiksyon niini ingon man ang clearing o­perations sa mga lungsod sa Carmen, Borbon ug Sogod.
Dunay pipila ka mga lugar sa mga lungsod sa Tabuelan, San Remigio ang nakasinati og brownout.
Samtang sa dakbayan sa Sugbo, gikompirmar usab ni Quennie Bronce, tigpamaba sa Visayan Electric Company (VECO) nga nakasinati og brownout ang sagad sa bukirang bahin sa syudad.
Alas 3:00 sa hapon kagaha­pon dihang gibutyag ni Bronce nga aduna’y pipila ka mga barangay sa Cebu City ang apektado ang linya o poste niini hinungdan nga wala pa hingpit nabalik ang kuryente niini.
Apan nagsige na og trabaho ang ilang team aron mabalik dayon ang kuryente sa pipila ka mga dapit sa Busay, Taptap, ug Lahug.
“Lisod man gud i trabaho pud kon magsige uwan kay live wire man.”
“Overhead man gud ang atong facilities so di gyud kapugngan nga ma-affected sa hangin ug kusog nga uwan. But i-assure lang gyud namo nga deployed ang mga emergency crew sa nagkalainlaing lugar sa franchise area aron mohimo sa repair,” si Bronce nagkanayon.
TUNGOD sa kusog nga ha­ngin nga dala sa bagyong Urduja, ubay-ubay nga mga pananom sama sa sweet corn ug saging ang nangahapay sa pipila ka mga bukirang barangay sa dakbayan sa Sugbo.
Si Nagiel Bañacia, pangu sa City Disaster Risk Reduction and Management Office (CCDRRMO), nibutyag nga pipila ka mga sweet corn nga naa daplin sa dalan sa Barangay Adlaon ang nangadaot.
Duna usab mga punoan sa saging ug manga ang nangatumba sa mga barangay Sudlon I, Cambinocot ug Lusaran.
“Kusog ang hangin sa kabukiran maoy nakaguba sa ilang crops,” sumala ni Bañacia sa interview sa Superbalita Cebu kagabii.
May kahoy usa ka dekada na ang panuigon nga nagbarog sa Sitio Tabla, Barangay Sudlon I ang natumba duol sa simbahan kagahapon sa kaadlawon, diin gipahigayon ang unang adlaw sa Misa de Gallo.
Wa hinuon naangol sa hitabo samtang wala usab madanyos ang simbahan.
Si Bañacia ug mga sakop dali nakapahigayon og clearing operation sa mga dapit diin dunay mga punoan sa kahoy nga nangatumba ug nakababag sa mga karsada.
Giputol usab nila ang mga punoan sa kahoy nga padung na mabali.
Duna usab gamay nga pagdahili sa yuta ang nahitabo sa Barangay Sirao.
Si Engr. Al Quiblat, pangu sa Philippine Atmospheric, Geophysical and Astronomical Services Administration (Pagasa), niingon nga padayon masinati sa Sugbo ang katag nga pag-ulan nga makamugna og mga baha, landslide ug sinkholes.
Sa Miyerkules, gipaabot mo­­gawas ang bagyong Urduja sa Philippine Area of Res­pon­sibility. 
Sa datus sa Cebu Coast Guard pinaagi sa commander niini nga si Jerome Cayabyab, niabot na sa 62 ka mga sakyanan sa kadagatan ang wala nila pabiyahia lakip na usab ang siyam ka mga cargo vessel.
Lakip sa mga biyahe nga kan­selado ang gikan sa pipila ka pantalan sa Sugbo paingon sa Leyte, Bohol, Negros Occidental, Masbate, Siquijor, Cagayan ug uban pa. (SCG & HBL) 
(SCG & HBL)
TALIWA sa wala ug tuo nga mga Christmas party, si Cebu Archbishop Jose Palma nagpahinumdom sa ka­tawhan sa tinuod nga kahulogan sa Pasko.
Ang arsobispo maoy nangu sa pagbukas sa siyam ka adlaw nga Misa de Gallo sa bag-ong gitukod nga simbahan, ang San Isidro Labrador Parish sa Barangay Garing, lungsod sa Consolacion.
Sa iyang wali, si Palma nipasabot sa kamahinungdanon sa Misa de Gallo nga mao ang pagpangandam sa pag-abot ug pagkatawo ni Hesukristo sa kalibotan.
“Mao kini ang tinuod nga Aguinaldo. Nine days nangandam kita sa birthday ni Kristo. Kining pagpangandam di kita malimot sa pag-abot ni Kristo,” sumala sa arsobispo.
Matod niya dili angay ka­limtan sa mga tawo nga bisan sa daghang mga Christmas party, ang sentro sa kasaulogan mao ang pagkatawo sa Ginuo ug angay kini nga padayunon sa matag pamilya sa panimalay.
Siya nisaysay tungod kay walay nidawat nila ni Jose ug Maria, si Hesus natawo sa pa­sungan.
“Kon way nag-welcome ni­ya, unta welcome siya sa atong kasingkasing, unta welcome siya sa atong panimalay. Akong punto, Lord welcome ikaw sa akong kasingkasing ug sa akong pamilya,” dugang ni Palma. 
Siya nidugang nga bisag gamay nga imahe sa Señor Santo Niño ibutang sa altar aron magpahinumdom sa gugma sa Ginuo sa mga tawo.
Si Palma nisaulog sa misa kauban sila si Padre Alex Cola, parish priest sa San Isidro Labrador Parish, ug Padre Japeth Geonzon, secretary sa arsobispo.
Siya nalipay sa bag-ong simbahan nga gipabarog sa Consolacion nga bisan wala pa mahuman og tukod, nidagsa ang mga tawo sa unang adlaw sa Misa de Gallo.
Si Padre Cola mapasalamaton ni Palma nga bisan og dunay bagyong Urduja niadto sa ilang dapit.
Matod niya bisan og piso way nabayran ang parokya sa pagpalit sa yuta ug pagpatag niini nga nahimutang sa bukirang bahin sa Barangay Garing.
Siya nibutyag nga usa ka architect ug engineer nga taga Quezon Province ug tua na nagpuyo sa Germany ang nipalit sa yuta og dul-an P1 milyon ug naimpas og bayad sud sa 26 ka adlaw.
“Mao na nakaingon ko ang Ginoo buhi gyud kaayo,” pahayag ni Cola.
Nilungtad og siyam ka buwan ang paghawan ug pag-ugmad sa yuta sa lugar tungod sa kabukid sa nahimutangan niini.
Wa usab sila gipabayad sa pag-develop sa yuta.
Si Cola nidugang ang David Justin Heavy Equipment Corp., ang libre nagpagamit sa crane ug pison alang sa pagbutang og mga haligi ug trusses sa simbahan nga gi­sugdan og tukod niadtong Hun­yo 3 ning tuiga.
Aron mahuman ang katukoran sa simbahan, nagpatabang sila sa ubang mga parokya pinaagi sa second collection labi na sa P3.7 milyones nga gisugyot nga altar retablo. 
Si Consolacion Mayor Teresa Alegado nitabang usab sa fundraising alang sa proyekto.
NUNOT sa pag-igo sa bagyong Urduja sa nasud, mga kalihukan sa dakbayan sa Mandaue karong Pasko giuswag sunod semana, matod ni tou­rism officer Josephus “Sweet” Bihag sa dihang nahinabi sa Superbalita Cebu kagahapon.
Matod ni Bihag nga sugdan sa kagamhanan sa dakbayan ang nightly activities nga ka­rong Lunes.
Ugma sa gabie, unang ipahigayon ang “Daygon sa Mandaue” nga salmutan sa  27 ka mga barangay sa dakbayan.
Ibida usab inig ka Martes ang unang “Festival of Lights” sa city hall grounds.
Ipahigayon usab sa Mandaue ang Percussion Band Competition nga usa ka open competition karong Disyembre 20.
Mga magparyente o pamilya nga hilig mokanta mao sab ang magsangka sa “Kanta Ta, Banayng Mandauehanon” karong umaabot Huwebes samtang usa ka dance showdown ang ipahigayon karong umaabot Biyernes.
“Mandaue has so much love to give. Ang Pasko para sa tanan,” ni Bihag kinsa nagkanayon nga ang mga kalihukan ideya ni Atty. Elaine Bathan, executive secretary ni Mayor Luigi Quisumbing.
Paambit niya nga anaa sa P1 milyones ang gitagana sa dakbayan alang sa mga kalihukan. (JPP) 
(JPP)
DILI una mosugod ang Police Regional Office (PRO) 7 sa ilang anti-drug operation kon dili mapaubos sa background investigation ang personnel nga sakop sa Drug Enforcement Unit (DEU).
Gipatawag sa direktor sa PRO 7 ang tanang hepe sa police stations apil ang ilang personnel nga sakop sa DEU alang na sa pagbalik sa ilang anti-drug operation.
Mao kini ang gibutyag sa information officer sa PRO 7, Supt. Reyman Tolentin.
Usa sa katuyoan niini mao ang pagsuta sa bag-ong guidelines sa kampo Crame may kalabotan sa gubat batok sa ilegal nga drugas nga wala nila himoa sa nanglabay nga operasyon, matod ni Tolentin.
Duyang niya nga apil sa mopasabot sa mga police director sa Philippine Drug Enforcement Agency (PDEA) 7 nga lead agency sa kampanya batok sa ilegal nga drugas.
Usa sa mga kamandoan sa Kampo Crame sa tanang rehiyonal nga buhatan lukop nasud mao ang pagpaubos sa background investigation sa personnel nga maoy maglangkob sa DEU isip kabahin sa ilang internal cleansing.
Giklaro ni Tolentin nga dili tugotan nga molusad og anti -drug operation ang usa ka pulis nga dunay sektetong ilegal nga binuhatan.
“Atong gipanghingusgan sad ang atoang internal cleansing aron pagsiguro gyud nga ang miyembro sa anti-drug operation dili miyembro sa pikas ug pagsiguro nga tinud-anay ang pag serbisyo,” matod ni Tolentin.
Usa usab sa kamandoan sa Kampo Crame ang pagpasul-ob sa body cameras sa mga pulis panahon sa ilang operasyon.
Ang hepe sa City Drug Enforcement Unit( CDEU)  sa Cebu City Police Office (CCPO), Chief Insp. Christopher Navida, nagkanayon nga nagsugod na ang ilang pag-imbestigar sa ilang mga sakop.
Tinguha nila nga ang tanan niyang sakop walay bahid sa kurapsyon ug wa nalambigit sa ilegal nga kalihukan.
“Ngayon na may activation ulit ng DEU ganun pa rin yung gagawin natin dun sa mga personnel natin to ensure na ang lahat personnel na mag ka conduct ng anti drug operation is clear from any criminal activities,” matod ni Chief Insp. Christopher Navida.
Usa sa mga tumong, matod ni Navida,  malikayan ang mga pagduda nga wala mausab ang kapulisan sa ilang internal cleansing ug nagpabilin ang problema sa kurapsyon.
Sunod semana ipaubos usab sa seminar sa Commission on Human Rights ang mga sakop sa DEU lakip na ang Special Weapons and Tactics aron wala silay malapas nga tawhanong katungod sa anti-drug operation. (AYB) 
(AYB)
GIMANDO sa Provincial Ve­terinary Office (PVO) ang paghingusog sa pagpatuman sa mga lagda alang sa pagbaligya og luwas nga karne sa kamerkadohan sa probinsiya, ilabi na niining Christmas season.
Dunay mga tinugyanan sa PVO nga niabag karon sa National Meat Inspection Service (NMIS) sa ilang pagsubay sa mga merkado ug bisan sa mga mall sa ilang pagsunod sa insaktong proseso sa meat handling.
Tungod sa holiday season, taas ang demand sa karne karon sa kamerkadohan.
Matod ni Provincial Veterinarian Doctor Mary Rose Vincoy,  dili problema sa Sugbo ang double dead nga mga karne tungod sa daghang local supply niini.
Dugang niya, nag-unang suliran dinhi ang mishandling sa karne ug ang uban walay meat inspection certificate.
Sigun ni Vincoy, kinahanglang sutaon una sa mga konsumidor kon limpyo ug luwas ang karne nga paliton pinaagi sa pagpangita sa tatak nga magmatuod nga nipaubos kini sa insaktong meat inspection gikan sa pag-ihaw hangtud sa pagdala sa merkado.
Ang mga masakpan nga mag-display ug mishandled o kaha wala mainspeksiyon nga karne, mag-atubang og administrative sanction gikan sa NMIS. 
Gipahibalo ni Vincoy nga na-establisar na isip bag-ong dibisyon sa iyang opisina ang Provincial Meat Inspection Service (PMIS), diin ubos sa hurisdiksiyon niini ang tanang merkado, mall, meat shop, poultry dressing plants ug ihawan sa probinsiya.
Matod ni Vincoy, sama sa NMIS, ang ilang trained personnel na ang modakop sa mga malapason sa mga meat inspection guidelines. (AZDL)
(AZDL)
USA ka vintage bomb ang napalgan kagahapon sa tungang gabii sa usa ka construction site sa Barangay Lahug, dakbayan sa Sugbo.
Ang Mabolo Police Station nakadawat sa maong alarma diin anaa sa 2,000 pounds ang gibug-aton niini.
Anaa sa usa ka construction site alang sa Business Process Outsourcing nakit-an ang maong bomba.
Alas 12:00 sa tungang gabii kini nakit-an samtang dali kini nga gi-turn-over sa Explosive and Ordnance Disposal (EOD) sa Swat-CCPO. (HBL) 
(HBL)
SAMTANG gipaabot makagawas sa nasod ang bagyong Urduja, laing potensyal nga bagyo ang mosud sa Philippine Area of Responsibility ug magdala og ulan sa Sugbo nga duol na sa adlaw sa Pasko.
Si Engr. Oscar Tabada, director sa Philippine Atmospheric, Geophysical and Astronomical Services Administration (Pagasa) Visayas, nipahimangno nga mas kusog pa sa bagyong Urduja ang low pressure area nga anaa pa nagpundo sa kasadpan sa Pacific Ocean.
Siya nipasabot ang LPA mahimo na nga tropical depression sa dili pa makasud sa Philippine Area of Responsibility samtang ang bagyong Urduja nana sa PAR mao pay pagkahimo nga Tropical Depression.
“Og depression na gani maoy pagsud sa PAR, dako pa kaayo ang tendency ana nga mo-intensify into a stronger tropical cyclone, napa man sa favorable environment,” dugang pagpasabot ni Tabada sa pakighinabi sa Superbalita Cebu kagahapon.
Siya niklaro nga daghan pa og mahitabo sa LPA nga mahimo moliko o mahilis base sa 23 ka modelo nga ilang gitun-an ug gibantayan.
Apan duna usab posibilidad nga mahimo kini nga severe tropical storm nga magdala og hangin nga may gikusgon nga moabot hangtod sa 120 ka kilometros ngadto sa 130 ka kilometros matag takna.
Kini makamugna na og storm surge, daghang matumba nga mga kahoy ug mapadpad nga mga balay nga gama sa light materials. 
Kon masud sa PAR, tawgon kini og bagyong Vinta nga maoy ika 22 nga bagyo sa nasod.
Si Tabada nidugang kon basehanan ang tulo ka mo­dels ang bagyong Vinta ma­tungod sa Kabisay-an sa Dis­yembre 23.
KARONG buntag o hapon gi­ba­nabana sa Philippine Atmospheric, Geophysical and Astronomical Services Administration nga motugpa ang bagyong Urduja sa yuta sa Northern o Eastern Samar.
Taliwa sa hulga, ang kapu­lisan sa Sugbo, labina ang naa sa amihanang bahin nga mas apektado, gimandoan sa pagbantay.
Si Engr. Oscar Tabada, director sa Pagasa Visayas, ni­butyag nga hangtod sa su­nod semana pa masinati ang pag-ulan sa Sugbo.
Karong adlawa, matod niya, masinati ang kusog pa nga pag-ulan apan ugma, hinay ngadto sa kasarangan na, samtang sa Martes makita na ang adlaw apan dunay gamay nga pag-ulan.
Sa pagkutlo ning balita, ang bagyo katapusan nakit-an sa gilay-on nga 205 kilometros sa silangan sa Borongan City, Eastern Samar.
Si Tabada niingon nga tungod sa frontal system, ridge of high pressure area nga naa sa taas sa latitude, hinay nga nakasaka ang bagyong Urduja.
“Kini maoy nakapugong nga mosaka ang bagyo kay iduso na siya maayo sa ubos, nagtuyok-tuyok pa na siya, gasuroysuroy,” sumala niini.
Si Urduja nagdala sa hangin nga may gikusgon nga moabot ngadto sa 75 ka kilometros matag oras duol sa iyang sentro ug pag-unos nga moabot ngadto sa 90 ka kilometros matag takna.
Tungod sa bagyong Urduja, misaka na sa 33 ka mga sakyanan sa kadagatan ang wa makabiyahe.
Si Coast Guard Station Cebu Commander Jerome Cayab­yab nibutyag nga apil sa mga biyahe nga nakansilar ang mga barko, fastcraft, ug motor banca nga padung sa Ormoc, Maasin, Bohol, mga isla sa Camotes ug Bantayan ug ubang bahin sa Kabisay-an.
Ang Provincial Disaster Risk Reduction and Management Office nakatala og landslide sa Sitio Camilyang, Barangay Labangon, lungsod sa Tabogon samtang lima ka mga pamilya ang gipabakwit sa Barangay Nahus-an, lungsod sa Sogod kay delikado sa landslide ug pagbaha, matod ni Julius Regner, tigpamaba sa buhatan.
Si Provincial Board Member Sun Shimura niingon nga way casualty sa Sogod apan dunay provincial road nga naguba base sa gipahibawo ni Mayor Seigfred Duterte.
Duna nay request sa pagpaayo sa karsada.
Samtang kapulisan sa probinsya sa Sugbo gipaalerto sa Police Regional Office 7 nunot sa nasinating bati nga panahon.
Sukad pa niadtong miaging adlaw nasinati na sa tibuok Sugbo ang ulan.
Nipagawas og kamandoan ang PRO 7 sa tanang police stations sa amihanang Sugbo nga gipaubos na sa storm signal number 1 sa Philippine Atmospheric Geophysical Astronomical Services Administration (Pagasa).
“Kon naay motawag nga mangayog tabang, we are ready to response. Naa nay PPSC sa Cebu Province nga gipa monitor sa mga lugar nga gipaubos sa signal number 1 sa Pag-asa,” nagkana­yon si Tolentin. (SCG, AYB) 
(SCG, AYB)
PIPILA ka mga traffic light ug signs ang nangaguba nga nakaapekto sab sa dagan sa trapiko.
Si Emmalinda Sarador, traffic operations officer sa Cebu City Traffic Office (CCTO), niangkon nga adunay guba nga mga traffic lights sa sentro sa Dakbayan kon diin daghan ang mangagi nga mga sakyanan.
Matod pa ni Sarador, nangaguba kini tungod sa lainlaing mga rason sama sa traffic light sa M.J. Cuenco avenue nga nasunog apan di sab sila dayon kapalit og bag-ong piyesa kay gikan sa gawas sa nasod.
Mao sab sa nagubang traffic light ilawom sa overpass sa Aya­la tungod kay naapektuhan sa road widening sa dan Escario.
Gisulusyonan sab sa CCTO ang maong problema pinaagi sa pagdestino og mga mga traffic enforcer nga maoy mo­dumala sa trapiko.
“Naa mi plano nga pasigaon og balik (traffic lights) pero di pa mi kaingon og kanus-a,” matod pa ni Sarador.
Moduso pa sab og budget ang planning section sa CCTO aron malihok na ang pag-ilis sa mga nagubang traffic lights.
Si Ernesto Morales Jr., engineering assistant, naghangyo sa mga motorista ug publiko nga di kawaton, suwat-suwatan, ug dasmagan ang mga signages nga nahimutang sa mga center island ug daplin sa mga kalsada aron mas han-ay ang dagan sa trapiko ug sa paglikay sab sa mga disgrasya.
Samtang si Francisco Ouano, CCTO operations head, nag-awhag sa publiko nga i-report sa ilang buhatan kon aduna sila’y makitang mga guba nga mga traffic light o signages aron mailisan sa labing madali. (Michelle Ann Obor, USJ-R Intern)
(Michelle Ann Obor, USJ-R Intern)
BAKAK ang giingon ni kanhi Health secretary Paulyn Jean Rosell-Ubial nga gipugos siya ni Deputy Speaker Gwendolyn Garcia nga dad-on ang dengue vaccination program sa Central Visayas labi na sa Sugbo.
Kini sumala ni Garcia, kongresista sa ikatulong distrito sa Sugbo, nga niingon nga gilusad na ang programa sa wala pa sila magsugod sa budget hearing sa miaging tuig diin nianhi sa Sugbo si Health Undersecretary Gerardo Bayugo alang sa maong katuyoan.
Matod ni Garcia, ang Department of Health una nang nitan-aw nga iapil ang Sugbo gumikan kay nagkuha dinhi og samplings ug tungod sa kataas sa percentage sa pagsaka sa mga insidente sa dengue.
Iya usab gikwestyon kon nganong gipahunong ni Ubial ang pagpatuman sa programa nga duna pay daghang balanse sa mga bakuna sanglit dul-an ra sa 500,000 ka mga bata ang nahatagan sa unang dose unya usa ka milyon ang target.
“Una sa tanan napalit nana ang vaccine, nigasto na ang gobiyerno og P3 billion para ana. As a congressman, nag­huna­huna man jud ka sa imong constituents labi na kay I was the former governor, nahibawo ko nga ngadto intawon sa kabarangayan dili maka-afford ani ang mga ginikanan,” pahayag ni Garcia sa pakighinabi sa Superbalita Cebu.
Siya nidugang nga dili lang siya ang nihangyo sa DOH nga apilon ang rehiyon 7 tungod kay ang ubang mga kongresista nihangyo usab nga ilakip ang ilang lugar.
Si Garcia nitumbok ni Ubial nga way klaro nga baruganan bahin sa Dengvaxia kay sa dihang kini assistant secretary pa, nisuporta kini sa dengue vaccination program, apan dihang nahimo na nga kalihim, kalit lang kini nausab.
“If secretary of health ka, ka­sa­bot ka sa imong obligasyon. Dili gyud ka moingon nga gi-pressure siya kay ikaw gud ang nagkupot, bahin gud ni og kinabuhi sa mga bata. Secretary of health siya unya magbalibali ang iyang position, kuyaw kaayo. It’s dangerous,” dugang sa deputy speaker.
Si Ubial unang nipasangil nga napugos siya nga ipadayon ang pagpamakuna sa Dengvaxia vaccine kay gi-pressure siya og pipila ka mga kongresista ug wala ma-confirm sa Commission on Appointments.
“Insulto man na sa CA. She’s trying to say nga gi-pressure siya sa mga congressmen and senators sa CA,” dugang pahayag ni Garcia.
Nahibung usab ang kanhi gobernador sa Sugbo kon nganong siya lang ug si Iloilo 1st District Rep. Richard Garin, bana ni kanhi Health Secretary Janette Garin, ang ginganlan ni Ubial nga giingong ni-pressure niini nga ipadayon ug palapdan ang vaccination program nga bisan si Presidential spokesperson Harry Roque ang usa usab sa mga vocal batok sa programa. (SCG)
(SCG)
WA mosuspenso sa mga klase sa elementarya ug high school ang buhatan ni Lapu-Lapu City Mayor Paz Radaza taliwala sa hulga sa bagyong Urduja.
Usa sa rason mao nga lahi ang kahimtang sa lugar sa Lapu-Lapu itandi sa ubang local government units  sa lalawigan sa Sugbo sanglit way bukid ug sapa ang dakbayan nga peligro sa landslide ug pagsuyla sa tubig.
Nipasabot si Radaza nga sagad sa mga tinun-an duol ra ang ilang pinuy-anan sa ilang tunghaan. (FVQ) 
(FVQ)
HUGOT nga seguridad ang ipatuman sa kapulisan sa siyudad sa Sugbo atol sa unang adlaw sa Misa de Gallo, Disyembre 16, sa kaadlawon sa tanang Simbahang Romano Katoliko sa Sugbo.
Matod ni Supt. Artemio Recabo nga dunay mga gipang montar nga mga police assistance desk sa matag simbahan lakip na ang mga unipormadong police personnel isip beat patrol.
Ipakatap usab ang mga mobile patrol group nga maoy mo responde kung dunay mga alarma nga mahitabo sa tibuok siyudad sa Sugbo ug mo patrolya sa kadalanan aron mahimong luwas ang mga tawo nga nagbaktas paingon sa simbahan.
Gimandoan usab sa hepe sa Cebu City Police Office (CCPO) ang mga motorcycle cops nga sakop sa Special Weapons ang Tactics nga mobahasbahas sa kadalanan sa syudad.
Awhag niya sa publiko nga sa panahon nga mosimba sa misa de gallo dili magdala ug mahalong butang ug daghang kwarta aron dili mabiktima sa mga kriminal nga mosakay sa panahon.
Alerto sa kanunay ug kung adunay mamatikdan nga dautang lihok labing maayo nga ireport dayon sa pulis nga nadestino sa sulod sa simbahan.
“Atung advice nila nga dili sila magdala ug mahalon nga butang ug daghang kwarta kay wala ta kahibalo nga sila ra ang gibantayan sa mga kawatan,” matod ni Recabo.
Gawas sa mga police ang kagamhanan sa siyudad sa Sugbo mopakatap usab ug mga ambulansya gikan sa ka­barangayan alang sa mga nanimba nga nakasinati ug kalipong sa suod sa simbahan.
Ang Police Regional Office 7 mosangon sa mga Chief of Police nga mohatag ug mensahe sa mga simbahan atol sa misa de gallo kini tipik sa programa sa kapulisan nga transformation program ug mohatag ug advice nga magbantay sa mga kriminal.
Matod ni Supt. Reyman Tolentin, Information Officer sa PRO-7 nga lakip ang kapulisan nga seryuso ang kapulisan sa pagpatuman sa balaod.
Gidasig usab sa PRO-7 nga ilakip sa mensahe sa mga police atubangan sa mga manimbahay ang pagsunod sa espiritohanon nga aspeto.
Gimandoan na usab sa PRO-7 Director ang tanang police stations lukop sa rehiyon nga isaka ang alert status sa unang adlaw sa misa de gallo. (AYB) 
(AYB)
GIKALIPAY ang sayo nga pag­hatag sa katapusang hugna sa financial assitance  nga P2,000 alang sa senior citizens sa dakbayan sa Sugbo ning tuiga.
Karong Dominggo, gikatakda ang paghatag sa pinansiyal nga hinabang sa mga senior citizen sa mga barangay  centers o gym sa  80 ka barangay sa dakbayan.
Sugdan kini sa alas 8:00 sa buntag hangtod sa alas 12:00 sa udto.
Gitambagan ug giawhag ni Domingo Chavez Jr., pangu sa office of Senior Citizens Affair (Osca), ang tanang senior citizens nga mosayo kini sa pag-adto sa senro aron kini madali ang paghuman sa paghatag og pinansiyal nga tabang ug para adunay pa dako nga panahon sa paghatod sa mga bedridden.
Gibutyag sab ni Chavez nga adunay 2,000 kapin ang mga bed-ridden nga kinahanglan gyud ipadeliber kini sa matag balay nila.
Ang matag benepisyaryo makadawat og P2,000 para kini sa tibuok Nobiyembre ug Disyembre. 
Ang Cebu City Government nigahin og budget nga P807,600,000 para sa pinansiyal nga hinabang para sa senior citizens.
Midagan sa 67,300 ang total sa mga kuwalipikado nga makadawat nga senior citizens karong Dominggo.
Nihangyo sad si Chavez nga magpamiyembro gyud sila sa sa asosasyon. (Mary Diane Salasayo, USJR intern) 
(Mary Diane Salasayo, USJR intern)
DILI lang mga balikbayan ang target sa Kapitolyo sa ilang pagbanhaw sa Suroy-suroy Sugbo sa sunod buwan. 
Sigun sa Provincial Tourism Office (PTO), buot nila nga madani ang mga millennial, lokal o langyaw nga turista, pinaagi sa ilang mga “adventure destinations”, nga gidugang sa naandan nga mga destinasyon sa kalihukan sa habagatang Sugbo.
Sulod sa pipila ka tuig, giulohan sa Kapitolyo ug Southern Getaway o Heritage Tour ang ilang pagpahigayon ug Suroy-suroy Sugbo sa southern Cebu. 
Apan sa Enero 2018, gipahibalo sa PTO nga “Adventure Round South” na ang ilang giulohan niini tungod sa dugang destinasyon nga alang sa mga adventure-seekers.
Matod ni Provincial Tourism Officer Boboi Costas, dili lang mga balikbayan ang ilang target sa Suroy-suroy inig human sa Sinulog sunod buwan.
Lakip na sa ilang gitan-aw karon nga himuong participante niini ang mga millenials o batan-on nga ganahan ug adventure.
Gawas sa heritage tour sa nabantog nga mga karaang simbahan ug edipisyo sa Southern Cebu, apil na sa iti­nerary ang canyoneering, whale shark watching ug pagdu-aw sa falls. 
Sa lungsod sa Argao buksan ang kalihukan ug lakip sa mga dapit nga duawons a 3 ka adlaw nga kalihukan ang Dalague, Boljoon, Oslob, Santander, Samboan, Ginatilan, Alegria, Moalboal, Barili ug Carcar City.
Gitakda ang Suroy-suroy sa Enero 24, 25 ug 26. Nagsugod na og dawat ang PTO ug mga inquiries ug reservation alang sa kalihukan. 
Wala pa hinuon matumbok kon tagpila ang package alang niini kay nagpadayon pa sila pagsubay sa costing sa room accommodation sa mga resort nga ilang abtan.
Gidapit ang mga interesado sa pag-book o pagpanguta alang sa dugang detalye sa PTO sa Kapitolyo. (AZDL) 
(AZDL)
MOABOT sa 800 ngadto sa 1,000 ka mga trabahante ang gikinahanglan sa pagtukod sa ikatu­long tay­ta­yan sa Sugbo o  Cebu-Cordova Link Expressway.
Si Ruben Camba, authorized representative sa Cebu Link Joint Venture (CLJV), nibutyag nga manguha sila og mga trabahante gikan sa siyudad sa Sugbo, lungsod sa Cordova ug kasikbit nga mga lugar sa Kabisay-an aron motabang pagtukod sa taytayan.
Apil na niini ang mga trabahante gikan sa ubang mga nasod ug mga mamumuo sa DM Consunji Inc., ug First Balfour Inc.
Ang CLJV kay consortium sa Acciona Construccion SA nga nagbase sa Espanya, DMCI ug First Balfour Inc. nga pulos nagbase sa nasod nga maoy napiliang motukod sa CCLEX.
Kini ang gihatagan sa P22.6 bilyones nga design ug build contract sa Metro Pacific Tollways Corp. niadtong Huwebes atol sa kalihokan sa Waterfront Hotel and Casino, dakbayan sa Sugbo.
Ang kalihokan gisaksihan ni Presidential Adviser on Le­gislative Affairs Adelino Sitoy, Cordova Mayor Mary Therese Sitoy-Cho, Cebu City Mayor Tomas Osmeña ug uban pa.
Si Rodrigo Franco, presidente ug chief executive officer sa MPTC, niingon ang pagkuha og mga trabahante dili lang kutob sa konstruksyon sanglit mag-hire usab sila og mga engineer ug office staff sa pagdumala, pag-operate ug pag-maintain sa pasilidad sa higayon mahuman ang pagtukod niini.
Sumala ni Camba, ang pro­yekto makatabang sa ubang patigayon sama sa suppliers, subcontractors ug ubang negosyo nga malambigit sa kons­truksyon ug operation ug maintenance.
Si Franco niingon pahibaanan sa mga sakyanan nga moagi sa CCLEX kay magsugod sa P89 ug mag-agad sa klase ug gibug-aton. Ang 8.5 kilometros nga CCLEX maoy unang toll road expansion sa Visayas ug Mindanao. (SCG) 
(SCG)
USA ka 35 anyos nga amahan kinsa gikan nitambong sa company Christmas party ang namatay human nabangga ang motorsiklo niini sa nag-urong nga dump truck sa dalan AS Fortuna, Barangay Bakilid, dakbayan sa Mandaue kagahapon sa kaadlawon.
Patay na nga napadangat sa tambalanan si Adones Obiña, minyo, lumad sa Hipodromo, dakbayan sa Sugbo.
Matod ni PCInsp. Mercy Villaro nga kuyog ni Obiña atol sa insidente ang iyang 9 anyos nga anak nga lalake atol sa aksidente ala 1:30 sa kaadlawon.
Sumala ni Villaro nga sa pakighinabi sa mga imbestigador sa anak ni Obiña, kini nagkananyon nga gipugngan iyang amahan sa kauban sa trabaho nga di una papaulion sanglit delikado nga magdrayb siya nga nakainom.
Apan wa matod pa nagpapugong si Obiña.
Sa inisyal nga imbestigas­yon, ang mag-amahan nabangga sa Isuzu dump truck kinsa gidrayban ni Rodel Cometa, 39, taga Tabugon, Cebu.
Base imbestigasyon sa kapulisan nga nipasok sud sa naka-parking nga truck ang motor ni  Obiña.
Daling gidala sa tambalanan ang mag-amahan apan wa na matabang sa doktor ang amahan nga nagrabihan nunot sa kakusog sa impact sa aksidente.
Kasamtangang nagpaalim sa tambalanan ang anak ni Obiña.
Sa laing bahin, kritikal sab ang usa ka 38 anyos nga lalake human nga kini maligsi og dumptruck sa dihang kalit milabang sa  Avenue gahapon sa kaadlawon. (JPP) 
(JPP)
LAS NAVAS, NORTHERN SAMAR - Mga construction worker sa Barangay Bugay ning lungsod ang gipanguhaan og cellphone ug pitaka sa mga gituhoang rebelde. 
Base sa report sa Police Regional Office (PRO) 8, dunay 30 ka armadong tawo nga gituhoang sakop sa Communist Terrorist Extortionist - New Peoples Army (CTE-NPA) ang mikompiska sa mga butang. 
Gawas sa mga cellphone ug pitaka, duna usa gikuha nga mugbo nga armas ang maong grupo gikan kang Alex Omanito ug Ervin Pinca. 
Wa makapalag ang mga trabahante ug ang duha ka tag-iya sa armas. 
Human sa pagpanguha sa mga gamit, misibat padung sa interior portion sa maong barangay ang grupo. (JKDP) 
(JKDP)
TALIBON, BOHOL - Patay ang 70-anyos nga babaye human aksidenteng na­dasmagan og motor­siklo niadtong Lunes sa buntag didto sa Brgy. Bagacay, lungsod sa Talibon. 
Giila ang biktima nga si Catalina Torremocha, 70, minyo ug residente sa lugar. 
Samtang ang suspek giila nga si Joseph Cajes, 34, minyo, messenger sa usa ka forwarding company ug residente sa. Brgy. Sto Nino, lungsod sa Talibon. 
Si Cajes ang gitumbok nga drayber sa mo­torsiklo nga nakadasmag sa biktima. 
Sa pakisusi sa kapulisan, nasayran nga ang suspek nagdagan sakay sa iyang mo­torsiklo gikan sa Talibon padung sa Ge­tafe alang sa paghatod og package. (LRB) 
(LRB)
TAGBILARAN CITY - Giseguro sa Department of Education (DepEd) nga way estudyante sa Bohol nga nabakunahan og Dengvaxia. 
Matud ni Provincial Schools Division Superintendent Wilfreda Bongalos nga gisusi og maayo sa DepEd ang ilang records ug natinong way estudyante sa Bohol ang nahatagan sa maong immunization program sa gobyerno. 
Gidugang ni Bongalos nga DOH nakig-koordinar kaniadto sa DepEd-Bohol alang unta sa maong anti-dengue vaccination campaign apan wa pa niabot ang Dengvaxia nga mga bakuna. 
Si Provincial Health Officer Reymoses Cabagnot nikumpirmar nga way niabot niini sa Bohol. (PIA) 
(PIA)
LEYTE - Pabilin nga nakaalerto ang tanang lokal nga kagamhanan sa Eastern Visayas tungod sa bagyong Urduja. 
Alas 12 gahapon sa udto, pabilin nga gipaubos sa signal number 1 ang Leyte ug Southern Leyte samtang signal number 2 sa Biliran, Samar, Eastern ug Northern Samar. 
Daghang pasahero ang stranded human wa motugot ang Coast Guard sa pagpabiyahe sa mga sea vessels. 
Daghang lugar ang gibahaan ug nag-landslide tungod sa way hunong nga uwan. 
Gisuspenso usab ang mga klase sa mga tunghaan nga apektado sa bagyo. 
Sa Biliran, nagdeklara usab og suspension sa trabaho sa gobyerno gawas lang niadtong dunay dakong papel sa kalamidad sama sa DRRMC, RHU ug DSWD. 
Ang DPWH sa kwatro distrito sa Leyte miinspeksyon sa mga karsada ug tanang karsada ang maagian. (JKDP) 
(JKDP)
SUSPENDIDO ang mga klase sa kindergarten ug elementarya sa tanang publiko ug pribadong mga tunghaan sa lalawigan sa Sugbo kagahapon ug karong adlawa tungod sa bagyong Urduja.
Samtang, di mominos 25 ka mga barko ug fastcraft ang kanselado ang mga biyahe gumikan sa dautang panahon.
Ang amihanang Sugbo apil ang isla sa Bantayan ang gipaubos sa Tropical Cyclone Weather Signal no. 1 kauban ang Catanduanes, Camarines Sur, Albay, Sorsogon, Masbate, Romblon, Northern Samar, Leyte, Southern Leyte, Capiz, Aklan ug Northern Iloilo.
Ang bagyong Urduja gipaabot motugpa sa yuta sa Eastern Samar karong buntag, sumala sa Philippine Atmospheric, Geophysical and Astronomical Services Administration.
Si Alice Canasa, weather specialist sa Pagasa Visayas, nibutyag bisan kon dili moagi sa Sugbo ang bagyong Urduja apan magdala gihapon kini og katag ngadto sa halapad ug usahay kusog nga pagbundak sa ulan gumikan kay nasud ang Sugbo sa 200 kilometros radius nga rain band.
Matod niya delikado kini sa pagbaha ug flashfloods labi na ang kalit nga pag-awas sa tu­big sa kasapaan.
Alas 4 kagahapon sa hapon, ang bagyong Urduja gibanabanang naa sa gilay-on nga 85 kilo­metros silangan habagatang-silangan sa Guiuan, Eastern Samar nga nagdala sa hangin nga may gikusgon nga 65 kilometros ma­tag takna duol sa iyang sentro ug pag-unos nga moabot ngadto sa 90 kilometros matag oras.
Si Coast Guard Station Cebu Commander Jerome Cayabyab niingon kasagaran sa mga biyahe nga nakansilar kay paingon o gikan sa Ormoc, Maasin, Masbate, isla sa Camotes, Bantayan ug ubang bahin sa Leyte. 
Ang Provincial Disaster Risk Reduction and Management Office nipasidaan sa publiko nga dili maglangay sa pagpauli gikan sa mga Christmas party, ilabi na kon nagpuyo sa mga dapit nga delikado sa pagbaha ug pagdahili sa yuta.
Matod ni PDRRMO Head Baltazar Tribunalo, bisan ug sa northern Cebu lang giisa ang signal number 1 apan dili angayang mokompiyansa ang mga dapit sa southern ug central Cebu nga kritikal usab nga mabahaan.
Kini sama nalang sa mga dapit nga nakasinati na ug pagbaha kaniadto sama sa Argao, Sibonga, Alcantara, Ronda, Ma­labuyoc, Barili, Pinamungajan, Toledo City, Carmen, Danao City ug Mandaue City.
Tungod sa ulan nga dala sa bagyong Urduja, nipasidaan si Tribunalo sa publiko, ilabi na sa mga tinun-an ug mga trabahante nga motambong ug Christmas parties nga dili maglangay sa pag-uli, ilabi na kon delikado sa baha ug landslide ang ilang gipuy-an.
Ang PDRRMO nga anaa karon sa orange alert, niandam na sa ilang mga kahimanan aron dali sila nga maka-responde sa mga dapit nga makasinati ug kakulian tungod sa bagyo.
Hinuon sa ilang monitoring, mo­derate rains lang ang nasinati sa kalungsuran lukop lalawigan. 
KATUMANAN sa damgo ni kanhi Cordova mayor ug karon Presidential Adviser on Legislative Affairs Adelino Sitoy ang katukoran sa ikatulong taytayan nga magsumpay sa dakbayan sa Sugbo ug lungsod sa Cordova.
Ang kanhi damgo ug giisip nga komedya, nga wala na moagi sa National Economic and Development Authority (Neda), Department of Public Works and Highways (DpWH) ug Regional Development Council (RDC), paspas nga ning­-i­­rog karon pinaagi sa Public-­Pri­vate Partnership (PPP).
Kagahapon, gihimo ang ceremonial nga paghatag sa Notice of Award sa P22.6 bilyones nga kontrata alang sa pagtukod sa Cebu-Cordova Link Expressway nga sugdan sa ikaduhang quarter sa 2018 ug gipaabot mahuman sa 2021.
Si Rodrigo Franco, presidente ug chief executive officer sa Metro Pacific Tollways Corp. (MPTC) ang nitunol sa kopya sa Notice of Award sa kontrata ngadto sa Acciona Construccion Southeast Asia Director Ruben Camba, nagrepresentar sa Cebu Link Joint Venture, consortium sa contractor nga nagbase sa Espanya ug First Balfour Inc., ug D.M. Consunji Inc., nga pulos nagbase sa Pilipinas.
Ang kalihokan gisaksihan ni Cebu City Mayor Tomas Osmeña, Sitoy, ug anak niini nga si Cordova Mayor Mary Therese Sitoy-Cho.
Matod sa presidential adviser nga 27 ka tuig na niya nga gidamgo ang ikatulong taytayan niadtong panahon dihang giplanohan ang pagtukod sa Marcelo Fernan Bridge.
Si Sitoy nipaambit nagsugod kini dihang nakadawat sila og “unsolicited offer” gikan sa MPTC niadtong Agusto 2014 dihang siya pa ang mayor sa Cordova nga magtukod kini og taytayan.
Napasayon ang proseso gumikan sa ordinansa sa lungsod bahin sa PPP.
Siya nisugilon nga nilahos sila kang Presidente Rodrigo Duterte pagpahibawo sa proyekto ug wala na moagi sa Neda, DPWH ug RDC. (SCG) 
(SCG)
GIPUSIL patay sa iyang uyab ang 24 anyos nga babaye tu­ngod sa selos sud sa lodging house diin sila nag-check-in kagahapon sa kaadlawon.
Kapulisan nitumbok sa suspek nga nalambigit sa drugas ug kanunay magselos sa babaye, kinsa gusto na untang makigbuwag kaniya.
Daling gidala sa tambalanan ang babaye sa mga staff sa lodging house sa Barangay Lagtang, siyudad sa Talisay, pasado alas 2:00 kagahapon sa kadlawon.
Si Supt. Jason Villamater, hepe sa Talisay City Police Station, niila sa namatay nga si Ronaneb Cabuenas, 24, taga Barangay Lagtang samtang ang gikatahapan mao si Jarry Parba, taga Tabunok, Talisay City.
Base sa pasiunang imbestigasyon, ang suspek unang niabot sa lodging house pasado ala 1:00 sa kadlawon. Si Cabuenas pasado alas 2 niabot.
Samtang didto na ang duha sa Room 14, nikanaug pagbalik si Cabuenas tungod kay gi­padaplin ang motorsiklo nga iyang gisakyan nga nakaali sa agianan sa ubos nga bahin.
Apan pagsaka og balik, nadungong sa mga staff ang duha ka sunod-sunod nga mga buto sa armas ug dayon nigawas si Parba base sa kuha sa close circuit televison camera.
Ang kapulisan sa Talisay nakakuha og usa ka slug sa bala nga wala pa matino ang kalibre.
Samtang si Cabuenas nga nagkadugo na ug samdan sa dughan nga giingong milapos ang bala sa bukobuko, daling gidala sa Talisay District Hospital apan  patay nang midangat sa tambalanan.
Ang cashier kinsa nihangyo nga di lang magpaila niingon nga suki na nila ang duha ug kanunay usab kini nilang madunggan nga mag-away.
Kini tungod kay gusto nang buwagan ni Cabuenas si Parba.
Si Salud Juarez, apohan ni Cabuenas, niingon nga minyo usab ang iyang apo apan buwag sa bana ug aduna silay duha ka mga anak nga atoa sa Mindanao.
Way trabaho ang iyang apo ug giingong panagsa ra usab moadto sa ilang balay sanglit nag-ipon na kini ug si Parba.
Gikompirmar usab sa mga paryenti ni Cabuenas nga kanunay mag-away ang duha tungod gihapon sa selos.
DUHA ka mga kasong qualified trafficking nga may ka­lambigitan sa Republic Act 7610 kun Anti-Child Abuse Law ang gipasaka batok sa tawo nga nagpailang Chinese national ug duha ka mga rekruter tungod sa sex trafficking sa duha ka mga menor sa Mandaue City.
Napalgan usab sa kapulisan nga sukwahi sa iyang pangangkon, usa ka Filipino-Chinese si Mark David Tan Que, di Chinese national.
Si Chief Insp. Mercy Villaro, tigpamaba sa Mandaue City Police Office (MCPO), niingon nga ila nang nakit-an ang duha ka mga rekruter, apan di pa nila madakop gilayon kay duha na ka mga buwan ang hitabo.
Maghuwat una sila sa arrest warrant nga luwatan sa korte.
Matod ni Villaro nga ang duha ka mga dalagita nangabik­tima sa human trafficking niadtong Oktubre 1 ug Oktubre 10.
Ang mga biktima, kinsa pulos naa sa grade 8, gibugawan sa duha ka mga tinun-an, usa niini ang 16 anyos nga schoolmate sa duha.
Laing rekruter nga giila lang nga si MJ Jordan, taga Brgy. Talamban, dakbayan sa Sugbo ang ning-contact kang Tan.
Nasikop si Tan sa usa ka entrapment operation niadtong Martes sud sa usa ka motel sa dakbayan sa Mandaue.
Si Ethel Natera, consular staff sa Chinese Consulate sa Sugbo, niingon nga di Chinese national si Tan.
Nagpakisusi sila sa kapu­lisan kabahin sa background niini. (FMG, REV) 
(FMG, REV)
MAGMUGNA og grupo sa drama ang Cebu City Office for Substance Abuse Prevention (COSAP) alang sa kampanya batok sa ilegal nga drugas sa sunod tuig.
Si Garry B. Lao, executive director sa COSAP, nagkana­yon nga ang drama mas makatabang sa pagpasabot sa publiko kung unsa ang mga posibleng dautang resulta sa paggamit sa gidili nga druga.
“I think this is a way to communicate the people labi na kadtong naa sa grassroot gyud kay kita nga mga Sugbuanon hilig man gyud ta og drama,” matod pa niya.
Ang drama matang sa komunikasyon sa ka­tawhan nga importrane para sa edukasyon ug pagsulbad sa  problema sa  pag-abuso sa druga.
Ang COSAP dunay drama kaniadto ubos sa pagduso ni Cebu City Mayor Tomas Osmena apan nahunong kini sa paglingkod sa laing administrasyon sa dakbayan.
Karon banhawon kini sa  COSAP ug mas paninduton  human ang mga materyales sa pagmugna sa drama lakip na ang scripts, hashasan pag-ayo.
"And I’m pretty much sure that daghan gyud ni og request sa mga baranggays,” ingon ni Lao.
Ang presentasyon pagahi­mu­on sa mga piyesta sa mga baranggay ug ubang okasyon nga magkatapok ang daghang tawo.
Nakigestorya na sab si Lao ngadto ni Alan Nacorda nga mamahimo siya isip drama director.
Nagdasig sab si Lao sa mga kabantanonan sa kada barangay nga moboluntaryo sa maong drama aron dali ang pag pull-out ug maapil sila sa presentasyon ngadto sa ilang barangay para adunay dakong partisipasyon sa komunidad.
Limitahan ang mga moapil sa drama aron sab malikayan nila ang kasamok samtang ipahigayon ang mga presentasyon.
Gitandi sab ni Lao ang nagkalainlaing modulo sa hene­rasyon karon nga mao ang paggahin og dakong oras sa internet ug social media sa kabatanonan kay sa kalihokan sama niini nga mas makaha­tag kanila og pagtulonan.
Si Lao mohangyo sab ngadto ni Councilor Dave Tumulak nga mo-sponsor niini alang sa suporta sa konseho.
Nakighinabi sab siya ni Philip Zafra, President of Association of Barangay Council (ABC) nga suportaan niya ang maong programa sa COSAP.
Si  Zafra niingon nga mas labing maayo sab unta kung mahimong musical play kini para mas ma-engan­yo ang kabantanonan apan andam sab siya nga motabang para mahinayon ang COSAP Drama. (Michelle Anne Obor, USJR Intern) 
(Michelle Anne Obor, USJR Intern)
GIPAHIBALO sa Cebu South Bus Terminal (CSBT) nga duna silay bag-ong schedule sa biyahe sa mga bus alang sa holiday season ug ipatuman kini sa sunod semana.
Si CSBT security manager Joy Tumulak miingon nga sugod sa Disyembre 22 hangtod sa Disyembre 24, ala 1 na sa kaadlawon ang labing unang biyahe sa Ceres Bus ug alas 10 lang sa gabii ang katapusang pagbiya niini diha sa terminal.
Sa mga mini-bus, alas 4 sa kaadlawon ang labing unang biyahe ug alas 8:00 sa gabii ang katapusan sulod sa maong mga adlaw.
Gituyo sa CSBT management ang pagbutang ug tataw nga schedule sa mga biyahe aron dili maghuot diha sa terminal ang mga tawo ug malikayan nga magsalig ang mga pasahero ug magpagabii na ug maayo sa biyahe tungod sa daghang kasakyan.
Sa miaging kalag-kalag, nipatuman ug 24 oras nga biyahe sa mga bus diha sa terminal apan matod ni Tumulak nga karong holiday season, angayang planuhon nag ta­rong sa mga biyahedor ang ilang oras aron makasakay dayon paingon sa ilang destinasyon.
Dili did-an sa CSBT management ang mga pasahero nga mangatulog o maghuwat diha sa terminal ang mga pasahero nga dili kasakay sa katapusang biyahe. Giawhag ni Tumulak ang publiko nga dili moahat og adto sa terminal kon apiki na sa oras ug dili makaabot sa last trip. (AZDL) 
(AZDL)
GIRELIBUHAN na kadtong Jail Officer (JO) 1 sa Cebu City Jail nga nagpositibo sa drug test nga gihimo sa Cebu City Office for Substance Abuse Prevention (COSAP) niadtong nakala­bay nga semana.
Si  Cebu City Jail Warden Re­­nante Rubio nibutyag nga epektibo niadtong Miyer­kules, gibalhin sa regional office sa  Bureau of Jail Management and Penology (BJMP) 7 ang maong jail officer karon nga gihuwat pa ang resulta sa iyang confirmatory test.
Dugang ni Rubio nga dali siyang nirekomendar nga relibuhan ang maong JO1. (HBL)
(HBL)
DUHA nga nagtiner og armas nga walay lisensya  sa isla sa Camotes ang nasikop sa ronda sa mga sakop sa Criminal Investigation and Detection Group 7.
Armado og search warrants, ang CIDG-7 unang nironda ug nasikop si Allan Otadoy, 47, sa Brangay Cagcagan, Poro nga nakuhaan og kalibre 45 ug mga bala niini.
Giilang lider sa 'Otadoy group' gun-for-hire.
Laing nasikop mao si Jimmy Ibot, 46, sa Barangay Cansuelo, San Francisco ug sakop sa  maong grupo. (AYB) 
(AYB)
NANALIPOD si kanhi Presidente Benigno Aquino III kagahapon bahin sa hukom sa iyang administrasyon sa  pagpalit sa kontrobersiyal ka­ron nga anti-dengue vaccine Dengvaxia.
Niatubang sa Senate blue ribbon committee nga nagsusi sa kontrobersiyal nga P3.5-billion program, si  Aquino niingong nga walay niprotesta sa iyang hukom niadto.
"Diin ko lang po, bago nagdesisyon ang gobyerno sa Dengvaxia, habang nagdedesisyon, pagkatapos magdesisyon at hanggang sa ngayon, walang naparating sa akin ng pagtutol sa bakuna,” matod ni Aquino.
Hinungdan nga gipatuman sa National Capital Region (NCR), Cala­barzon, ug Central Luzon tu­ngod sa taho sa Department of Health (DOH) nga daghang nasakip sa dengue.
Ang Cebu apil sa gipatuman ang programa apan wala gisulti ni Noynoy.
Si Aquino niingon nga ang iyang administrasyon nagsugod sa pagtutok sa dengue human nakadawat og 'memo' gikan ni kanhi Health Secretary Enrique Ona niadtong  2010.
Matod niya, ang memo nagsaysay nga dunay lima ka rehiyon nga 'alarming ang pagtaas' sa kaso sa dengue.
Dugang niya nga dul-an sa  2.8 milyon ka awo ang risgo sa naasoy nga sakit.
Kon walay gibuhat, dason niya, dako usab nga tulubagon niya gikan sa mga kritiko sa lahi nga isyu.
“Kung di lumabas itong sinabi ng Sanofi, at nagdesisyon akong hayaan na lang na magdusa pa ang mga boss ko, gayong may bakuna na, palagay ko ngayon, iba ang tanong ninyo at asunto sakin: Bakit mo pinabayaan ang Pilipino?” matod sa kanhi presidente.
Si Aquino niangkon nga niadto sa Paris sa 2015 alang sa COP21 conference, ug sa sidelines nakigkita siya sa nagkalainlaing kompaniya lakip sa Sanofi, naghimo sa anti-dengue vaccine Dengvaxia.
Nagkanayon siya nga ang vaccine niagi sa “local and international processes.” (Wires) 
(Wires)
TULO nangaangol sa panagbangga sa Nissan van ug Bonggo Elf truck sa Sitio Lower, Barangay Busay, siyudad sa Sugbo, alas 10:40 sa buntag kagahapon.
Ang Bonggo Elf nag-angat sa Busay ug nakasugat ang Nissan van sa dapit.
Si Konsehal Kevin Sanchez sa Busay niingon nga drayber sa Bonggo Elf ang nagrabihan pagmaayo tungod naipit kini sa manobela.
Kauban niini ang asawa sa drayber sa Bonggo ug ang driver sa Nissan van ug gidala dayon kini sa ospital.
Apan atol ning pagsuwat, wala pa makuha ang mga pangalan sa biktima human gidali pagdala sa ospital.
“Dili pami maka determine pila ang naa sa van kay pag-abot namo wala nay tawo ang van,” matod ni Sanchez.
Giawhag ni Sanchez ang katawhan nga mosuroy sa Busay nga maghinayhinay aron sa paglikay sa mga disgrasya. (Mary Diane Salasayo, USJR intern)
(Mary Diane Salasayo, USJR intern)
GIKATAKDANG pasakaan og kasong human trafficking karong adlawa ang usa ka Chinese national human giingong ninglugos sa duha ka mga 14 anyos nga dalagita nga parehong tinun-an sa Grade 8 sa usa ka tunghaan sa dakbayan sa Mandaue niadtong Oktubre.
Ang suspek gi-entrap niadtong Martes ug nasikop sud sa usa ka lawak sa usa ka motel kauban ang usa sa mga biktima.
Ang suspek nga giila nga si Mark David Tan Cue, 37, ulitawo kinsa kasamtangang nanimuyo sa Singsong Village, Brgy. Subangdaku, Mandaue, nasikop sa kapulisan sa Casuntingan Police Station niadtong Martes sud mismo sa usa ka motel sa dakbayan.
Matod ni Chief Inspector Mercy Villaro sa Women and Children Protection Desk (WCPD) sa Mandaue City Police Office (MCPO) nga nahimamat sa mga biktima pinaagi sa duha ka recruiter nga parehong tinun-an, usa niini pareho og tunghaan sa mga biktima, samtang ang usa taga Brgy. Talamban, dakbayan sa Sugbo.
Paambit ni Villaro nga nagsugod ang kalbaryo sa mga biktma human sila gi-recruit ni Princess (tinuod ngan gipug­ngan), 16, schoolmate sa mga biktima nga tinun-an sa Grade 10.
“Manghagad ni siya (Princess) nga mosulti nga ‘Gusto mo’g kwarta? Kay naa tay dali nga pangwarta dinhi nga makahatag sa inyuha,” kulto ni Villaro sa usa sa mga suspek base sa asoy sa mga biktima.
Si Princess uban sa usa ka MJ Joran, 18, taga Talamban, dakbayan sa Sugbo maoy kontak ni Cue sa pagpangita og mga babaye nga dad-on niini sa kama.
Giingon unang nakombinsir ni Princess si Anna (di tinuod nga pangan) nga makighimamat ni Cue sanglit “meet-up” ra ang gipasalig niini sa suspek ug siya bayran.
Apan wa magdahum si Anna nga sobra pa sa meet-up iyang maabtan kuyog sa maong langyaw, niadtong Oktubre 1, human sa ilang paghimamat sa sikat nga fast-food chain sa usa ka mall sa may Reclamation Area, gidala ang biktima sa duol nga motel.
Didto nakuha ni Cue ang pagkakabaye sa biktima, matod ni Villaro.
Dugang ni Villaro nga gibayaran ang biktima og P3,000 ni Cue, ang P1,000 sa maong ba­yad komisyon sa mga recruiter.
Human sa siyam ka adlaw, ang suod nga higala ni Anna nga si Nicky (di tunod pangan) mao na usab ang nabiktima nila ni Princess ug Jordan.
Nisugot matod pa nga ma­kighimamat ang biktima ni Cue bisan kini giregla niadtong panahuna.
Modus
Modus
Susamang paagi ang gibuhat sa mga recruiter ang gibuhat nii­ni ni Nicky nga maghuwat lang sila sa maong mall ug kini pick-u­pon lang sa maong langaw, dad-on sa motel ug bayaran.
Niadtong Disyembre 8, sila si Anna ug Nicky nagkahibaw-anay nga gitunto sila sa ilang schoolmate nga recruiter.
Matod ni Villaro nga kini maoy nakaaghat sa duha sa pagtug-an sa ilang advi­ser, kinsa nisulti sa guidance counselor sa ilang tunghaan.
Gipatawag sa counselor ang mga gikinakanan sa duha kinsa maoy nangayo og pakitabang sa kapulisan.
Niadtong Lunes, gipanguta­na sa mga panghitabo ang duha ka mga biktima sa WCPD.
Sa maong adlaw, nakadawat og text si Nicky gikan ni Cue nga makighimamat siya pag-usab tungod kay dako siya og gusto niini, sigun ni Villaro.
Tuod man, inubanan sa kapulisan, nisugot ang biktima nga makighimamat kini ug didto na-entrrap sud sa motel sa dakbayan ug nasikop si Cue.
Sila si Princess ug Jordan padayon pa nga gipangita sa kapulisan.
Sa milabayng adlaw, gipaubos sa medical og psycological exam sila si Anaa ug Nicky didto sa Vicente Sotto Memorial Medical Center.
Kagahapon, ang PNP nagkuha og mga affidavit sa mga biktima, mga ebidensya ilabi na sa mga mensahe sa cellphones sa suspek ug mga biktima ug uban pa.
GIPALIG-ON ang kampanya batok sa human traffickers dinhi sa Sugbo ilabi na niadtong moagi sa tugpahanan sa Mactan alang sa kasayon sa pag-intercept kanila, inabagan sa tagdumala sa Mactan Cebu International Airport Authority (MCIAA) ug anti-trafficking agencies.
Nipirma og memorandum of agreement (MOA) si Mactan-Cebu International Airport Authority (MCIAA) general manager Steve Dicdican tali sa In­­­ter-A­­gency Council Against Trafficking (IACAT) head, Cebu City Prosecutor Liceria Rabillas. (FVQ) 
(FVQ)
USA ka tuig human gipirmahan ang kasabutan tali sa Dakbayan ug Probinsiya sa Sugbo kabahin sa 93-1 nga luna, nangutana karon ang konsehal ubos sa Team Rama kon unsa na ang kalambuan niini?
Disyembre 7 sa nakalabay nga tuig dihang gipirmahan ni Cebu City Mayor Tomas Osmeña ug Cebu Governor Hilario Davide III ang Memorandum of Agreement (MOA) sa binayloay og luna sa Dakbayan ug Probinsiya.
Si Konsehal Joel Garganera nagkanayon nga suportado sila sa 93-1, apan nakapangutana siya kon unsa na ang kalambuan niini?
Dugang ni Garganera nga basin og buhion ra ni Osmeña ang isyu sa 93-1 pipila ka buwan sa di pa ang piniliay ug himuon kini nga pamaagi aron makahakot og boto.
“We are for the 93-1, (pero) asa naman ta ron? Maningil ta ana. Iya na sad na i-resurrect inig hapit na ang election? Himuon na sad na niya nga election issue,” matod ni Garganera.
Mao usab ang pangutana ni Konsehal Raymond Garcia.
Dugang sa konsehal nga niadtong kampanya sa pini­liay pa kini nga gipasalig sa mayor diin kaniadto niingon nga sulod sa unom ka buwan lang kini nga sulbaron apan kutob ra diay sa MOA signing.
Apan ang division chief sa Division for the Welfare of the Urban Poor (DWUP) Atty. Meriam Consuelo Fernandez nagkanayon nga naghuwat pa sila sa approval sa Commission on Audit.
Gibutyag usab niini nga usa ning pag-andam sa dokumento sa appraisal alang sa mga luna sa Dakbayan ug Probinsiya nga nakadugay.
Gusto sa duha ka local government unit (LGU) nga di ma disallow sa COA ang ilang himuong pagbaylo sa luna.
Dugang niini nga basin sa Enero sila makakuha sa approval gikan sa COA apan kon madugay pa gyud kini, mangita sila og laing legal nga pamaagi aron mas madali ang pagbaylo na sa luna. 
NAGPAHIGAYON og hearing ang Land Transportation Franchising and Regulatory Board sa Manila niadtong Martes nga gitambungan ni Cebu Ci­ty Mayor Tomas Osmeña aron tukion ang Angkas.
Si Osmeña nagkanayon nga di siya pabor sa anunsyo sa LTFRB nga ideklarar nga ilegal ang Angkas.
Ang mayor nihatag og suporta sa mga driver sa maong app kay nakita niya nga kini sa nakahatag og kaayuhan sa katawhan labi na kadtong way kaugalingong sakyanan.
Gibutyag sab niya sa iyang Facebook post nga ang iyang pagkontra sa LTFRB di ra para sa Angkas lang, apan alang sa mga trabahante, empleyado, ug mga estudyante nga mas mahatagan og maayong serbisyo sa Angkas.
Sumala pa sa mayor nga mas layo sa aksidente ang mga driver sa Angkas tungod kay sila gibansay ug way mga pagpangabuso sa pagpliti.
Ang oras ug kahuot sa trapiko ang usa sa mga problema sa publiko apan ang Angkas ang nakitang solusyon ni Osmeña nga mas epektibo batok sa trapiko sa Sugbo.
Gitandi ni Osmeña ang normal nga mga habalhabal dri­ver nga nag-iyahay og babag sa mga interseksyon sa kalsada kay tungod maghuwat og pasahero.
Apan sa Angkas, kinahanglan ka lamang nga motawag ug sila moanha na diritso ug di na motambay sa mga eskina nga makapahuot sa karsada.
Si Osmeña niingon nga ang Angkas naghatag og maayong serbisyo sa mga empleyado ug estudyante nga ganahang di ma late sa ilahang gitrabahoan o gieskuylahan.
“Angkas brings down the issue of public good and this way, I can show you that public good is different from what the government is telling us to do,” matod pa ni Osmeña.
Gitataw sab sa mayor ngadto sa hearing nga ang balaod moserbisyo sa katawhan, di ang katawhan ang moserbisyo sa balay.
Apan matod pa sab sa LTFRB, ang Angkas nagsundog sa Uber ug Grab.
Si Osmeña nagplano sa paggamit sa Angkas isip modelo sa serbisyong pampubliko ga­mit ang motorsiklo taliwa sa iyang nakitang panginahanglan niini. (Michelle Anne Obor, USJR Intern) 
(Michelle Anne Obor, USJR Intern)
DILI magduhaduha sa pagpasaka og kaso si Cebu City Mayor Tomas Osmeña batok kang Department of Justice (DOJ) Secretary Vitaliano Aguirre kon masayran sa mayor nga nakig­kun­sabo kini sa tax evaders.
Ang pamahayag ni Osmeña subay kini sa desisyon sa DOJ human gibasura ang kaso nga gipasaka niini batok sa duha ka branch sa BDO Unibank sa kakuwang sa ebidensiya ug probable cause.
Sa pakighinabi ni Osmeña sa SunStar Cebu nagkanayon kini nga dili pa siya makahatag og komento tungod kay wala pa siya hingpit nga makabasa sa kopya sa desisyon.
“I’m prepared to file charges against Sec. Aguirre for being a coddler of tax evader. I just have to read it, but if we found the his coddling them, then we will bring it out,” matod ni Osmeña.
Sa Department Order No. 227 ni Aguirre niadtong April 6, 2017, nimando kini nga isa­likway kini ug pagresulbar sa preliminary investigation nga gipasaka sa siyudad batok BDO.
“In the interest of public service, pursuant to the provisions of existing laws and acting on the March 24, 2017 letter request of Atty. Alvin C. Go, SVP and Chief Legal Counsel, Banco de Oro,” tipik sa mando ni Aquirre.
Samtang, ang oposisyon nga konsehal ni Osmeña nagkanayon nga hunongon na sa mayor ang isyu ug mo-move on na kini tungod kay dili kini maayo sa business environment sa Sugbo.
Bisan pa man og aduna’y laing legal nga option si Osmeña apan, matod ni Councilor Raymond Garcia, nga res­petaran sa mayor ang desisyon sa DOJ.
“He has other legal remedies that if he want to exhaust, he may but at this point in time, if the resolution says there is no legal and factual basis, we should give that to BDO,” matod ni Garcia.
“It’s as if it’s a trial by publicity, it turn out BDO was correct but damage has been done already. It’s bad for business,” si Councilor Joel Garganera sa iyang bahin.
Nihulagway usab ang duha ka mga oposisy nga konsehal nga adunay gidapigan ang mayor ug angay lang nga mosunod usab kini sa balaod.
Usa sa gipasabot sa mga konsehal ang mando niini sa SM Seaside City nga ipatangtang ang cube structure niini isip pagtuman sa setback requirement niini.
Apan, dugang ni Garganera nga tan-awon usab unta si Osmeña ang luna sa Filinvest Land Inc. (FLI), nga anaa atbang sa luna sa SM kon nisunod ba usab kini sa requirements. (HBL) 
(HBL)
TULO ka mga area sa Barangay Babag dakbayan sa Lapu-Lapu ang gitudlo nga firecracker zone, ang dapit diin gitugotan nga makapabuto og firecrackers ug pyrotechnics atol sa pagsaulog sa Pasko ug pagsugat sa Bag-ong Tuig.
Samtang karong Disyembre 16, Sabado sugdan na ang pagpamaligya og pabuto diin ang display area niini mahimutang daplin sa M.L. Quezon Highway habig sa maong barangay.
Si Babag Barangay Captain E­­­pi­fania Augusto mihingalan sa Purok Judas Belt, Butterfly II ug Thunder nga magsilbing fire­­cra­cker zone sa Babag base sa kamanduan ni Mayor Paz Radaza.
Ang mga naasoyng dapit hawan ug layo sa kabalayan.
Kapulisan sa Police Station III sa city police office ug barangay tanod sa Babag mosuroy sa mga lugar aron way magpataka og pabuto ilabi na sa bisan asa nga dapit.
Matod pa ni Augusto nga sa dili pa ang adlaw sa pagpamaligya ang fire department mohimo og pakisusi sa dapit aron pagbadlong niadtong mga maninda og barbeque nga dili mopuwesto sa designated display area sa mga pabuto.
Ang kutay sa mga stall nga magsilbing display area gideklarar nga no smoking.
Ang Babag ma­oy sentro sa firecracker indus­try sa Lapu-Lapu diin ang nag-u­­nang panginabuhi sa mga taga-ba­­rangay mao ang pagpang­gama og mga pabuto ug pyrotechnics.
Sa sayo pa, si Mayor Radaza ni­pagawas og kamanduan ngadto sa tanang barangay opisyal sa Lapu-Lapu nga mo­ta­gana og usa ka dapit nga magsilbing ‘firecracker zone’.
Ang firecracker zone maoy gitugotan nga lugar alang niadtong mga konstituente nga magpabuto og firecrackers o pyrotechnics atol sa mga okasyon sa pagsaulog sa Pasko ug pag­sugat sa Bag-ong Tuig.
Gikinahanglan nga ang maong area layo sa mga kabalayan aron nga malikay sa posibleng sunog gumikan sa pagtugpa sa pabuto ug ubang  matang sa disgrasya. (FVQ) 
(FVQ)
LAING hugna sa 40 ka mga fiber glass nga motor  banca  gipanghatag sa  Bureau of Fisheries and Aquatic Resources (BFAR) ngadto sa mga mananagat sa sa dakbayan sa Talisay.
Ang regional director sa BFAR, Allan Poquita, maoy na­ngulo sa maong kalihukan nga gihimo sa Talisay Fish Port nga gitambungan usab sa mga opisyal sa dakbayan sa Talisay.
Matod ni Poquita nga kini gitumong aron dili na kinahanglan pa nga mag-gamit og kahoy aron himuon og banka sanglit ginama man kini sa fiber glass, diin ang kantidad sa 40 ka motor banca  apil na ang mga makina mokabat sa  P1.4 milyones.
Nagkanayon si Poquita nga usa sa naka-ayo sa fiber glass nga pum boat lisod nga malunod kon adunay mga katalagman.
Atol sa kaihukan sa wapa gipanghatag ang mga pumpboat ang mga nakabenipisyo gitudloan una unsaon sa pag-atiman sa motor banca, lakip sa gihatag mao ang makina ug pukot nga ilang magamit sa panagat.
Ang presidente sa Talisay Fisher Folks Federation nga si Dennis Reyes niingon nga dako ang ilang pasalamat sa BFAR nga mitabang kini sa ilang panginabuhian. (DRT) 
(DRT)
HANGYO ni Presidente Rodrigo Duterte giaprobahan sa Kongreso kagahapon sud sa kapin sa duha ka semana sa dili pa mohupas ang unang paglugway sa Martial law sa Mindanao.
Niadtong Hulyo 22,  and ug  House of Representatives, ubos sa special session, nitugot sa paglugway sa martial law hangtod sa Disyembre 31 nin g tuiga. Usa ka 60-ka-adlaw nga martial law unang gideklarar ni Duterte sa Mindanao niadtong Mayo 23 human sa pag-ataki sa Maute group sa dakbayan sa Marawi.
Sa habig ang Senado, sa botasyon 14 ang pabor ug upat lang ang supak. Sa House of Representatives, 226-23 ang resulta.
Sila si martial law administrator Defense Secretary Delfin Lorenzana, PNP chief Director General Ronald “Bato” Dela Rosa, AFP chief Rey Guerrero, Executive Secretary Salvador Medialdea ug  Deputy Executive Secretary Menardo Guevarra, lakip sa ubang mga opisyal sa Kabinete nitambong sa joint session nga gipahigayon sa Bata­san Pambansa complex sa dakbayan sa Quezon.
Si Lorenzana nanalipod sa usa ka tuig nga paglugway sa martial human ang rebelyon wala pa hingpit napapas bisan pagdeklarar ni Duterte nga ‘liberated’ na ang Marawi.
“We are seeing that the rebellion has not stopped, it just moved to another place,” matod ni Lorenzana sa Congress.
Sa suwat-hangyo sa Senado ug Kongreso, si Duterte nitumbok sa hulga gikan sa ISIS-inspired groups ug “communist terrorists.” (Wires)
(Wires)
GISAWAY sa fire marshal sa Bureau of Fire Protection (BFP) Mandaue City ang mga motorista nga di mohatag og agianan sa fire trucks atol sa emerhensya.
Kini maoy nakita ni FCInsp. Josephus Alburo nga dakong hagit kon motubag ang iyang buhatan og alarma sa sunog.
Kagahapon sa buntag, nihimo og simulation drill ang ang BFP sa pagtubag og sunog nga miigo sa Zone Ahos, Brgy. Paknaan sa dakbayan. 
Sa maong drill, nakadawat og tawag sa alarma ang BFP sa dakong residential area sa Paknaan, alas 10:09 sa buntag.
“Naa man tay camera nga gidala, makita nato nga naay mga motorista nga dili mo-give way sa emergency vehi­cles. Documented to siya, ma­­k­ita nato ang plate number in­­cluding nawong sa drayber nga dili morespitar sa mga nag­­patuman, nag-respond sa mga emergency,” matod ni Alburo sa dihang nahinabi sa Superbalita Cebu.
Dugang niya nga sayop ang panghunahuna sa mga motorista og drayber nga di mohatag sa dan sa mga emergency vehicles kon di ang ilang mga balay ang girespondehan.
“Very irresponsible motorist. Naghunahuna siguro sila nga ang mga bombero Superman, pag naay sunog pawong da-yon. Kinahanglan man nato dad-on atong fire truck maong kinahanglan mo-give way ta sa dan kay di ta ganahan nga naay balay nga masunugan, naay mga trabahante nga mawad-an og trabaho,” dugang niya.
Paambit niya sa mga tigba­lita nga ang kalihukan nga gihimo uban sa suporta sa kagam­hanan sa dakbayan ug ni Mayor Luigi Quisumbing.
Tuyo niini aron mas mapa­lambo ang serbisyo sa bombero ug fire volunteers panahon sa emerhensiya. (JPP) 
(JPP)
NAPALGAN ang ilegal nga pagpamaligya og stingrays o pagi nga naa sa 4.8 kilos sa Miyerkules sa buntag sa El Fili­busterismo St., Ermita, dakbayan sa Sugbo.
Gidakop dayon ang mga ambulant vendor sa Department of Veterinary Medicine and Fisheries (DVMF) sa alas 7 sa buntag ngadto sa Ermita.
Giila ang mga naninda nga sila Maricel Garcia, nagpuyo sa maong lugar nga adunay baligya nga 1.6 kilos nga Stingrays ug si Marvin Manatas, taga Escano, Carbon nga dunay 3.2 kilos nga Stingrays.
Matod ni Dr. Alice Utang nga gikan ang mga supply nga Stingrays sa Zamboanga ug gibawal gyud kini ang pagpamaligya og pagi nga endangered species kini.
Kanunay ang pag-inspeksyon sa manindahay dihang dapita ug sukad sa buntag, udto ug hangtod sa kaadlawon ang dyuti ug pagbantay sa mga manindahay.
Karong adlawa ilubong ang mga pagi sa Old Veco Compound sa Ermita. (Mary Diane Salasayo, USJ-R Intern) 
(Mary Diane Salasayo, USJ-R Intern)
INAY mohatag og P50,000 isip legal assistance alang sa kapulisan nga makapatay og kriminal, sugyot ni Kon­sehal Raymond Garcia nga moumol na lang unta og legal team si Cebu City Mayor Tomas Osmeña aron motabang sa kapulisan sa dakbayan kon mag-atubang og kaso.
Bisan pa man sa mga pagsaway nga nadawat ni Osmeña, ipa­dayon gihapon niya ang pag­hatag og P50,000 nga legal assistance sa pulis sa Cebu City nga makapatay og kriminal sam­tang naghimo sa ilang trabaho.
Si Konsehal Joel Garganera sa Team Rama kinsa chairman sa Po­­lice Advisory Council sa Siyudad mihangop sa plano sa mayor.
Dugang niya nga angay lang nga tabangan ang kapulisan mahitungod sa legal problems tungod kay usahay ang mga pulis magpanuko sa paghimo sa ilang trabaho hilabi na kon dagkong mga tawo o mga adunahan ang ilang mabangga.
Gitataw ni Garganera nga makatabang ang P50,000, apan gihimug-atan niini nga di na kinahanglan pa dunay rekisitos aron ma-release ang maong kantidad sama niining makapatay og kriminal.
Si Garcia, sa iyang bahin, nag­kanayon nga kon ang in­­ten­­siyon sa mayor mao ang pag­tabang sa kapulisan sa legal problem, inay mohatag og P50,000 nganong dili nalang moumol og special team sa mga abogado ang Siyudad aron pagtubag niining mga insidente nga makiha ang mga pulis kay nakapusil samtang on-duty.
Gihulagway ni Garcia ang ma­ong kantidad nga di paigo aron pagbayad sa serbisyo sa abogado nga kuhaon hilabi na kon criminal case kay mas lisod.
MGA kawani sa Cebu Provin­­cial Detention and Rehabi­­lita­­tion Center (CPDRC) di tugotan nga mo-leave o mo-­absent sa Disyembre 25 ug 26 atol sa pagpahigayon sa family day alang sa mga piniriso.
Tungod sa gipaabot nga pag­­dagsa sa daghang dalaw, dugangan sa Provincial Human Resource Management and Development Office og personnel gikan sa Kapitolyo ang provincial jail sa maong mga adlaw.
Tag-tulo ka mga sakop sa pamilya ang mahimong makaduaw sa usa ka inmate atol sa family day sa CPDRC.
Anaa na karon sa kapin 3,000 ang gidaghanon sa mga piniriso sa CPDRC.
Kon matag usa nila dunay tulo ka mga bisita, hayan moabot sa kapin 9,000 ka mga tawo ang magdasok unya sa prisohan.
Tungod niini, gitan-aw sa HR sa Kapitolyo ang pagsiguro nga dunay igong personnel, nga ma­katabang sa pagpatunhay sa kahapsay ug kalinaw sa pasilidad.
Gitambagan na ni Provincial Human Resource Office Bhobby Nacorda ang tagdumala sa CPDRC nga way tugotan nga mag-leave o kaha mo-absent sa mga kawani sa prisohan sa maong mga adlaw.
Ang molapas niini mapahamtangan og disciplinary action ug deduction sa ilang sweldo.
Gawas niini, lakip sa option karon sa HR mao ang pagpadala na usab og mga kawani sa Kapitolyo sa provincial jail, sama sa mga sakop sa Civil Security Unit ug uban pang volunteer employees ingon man ang posibleng pagdugang og blue guards.
Sa laing bahin, gipahibawo ni Na­corda nga dunay dugang 24 ka mga watchmen ang ila na un­yang ipakatap sa CPDRC gihapon. 
Magdugang kini sa unang 15 nga kasamtangang nagtrabaho na sa pasilidad.
Kabahin kini sa gi-request ni acting warden Audesti Miguel tungod sa pagkuwang og personnel sa prisohan ug sa nagka­daghang piniriso ug dalaw nga bantayanan ug kinahanglan ang dugang seguridad. (AZDL) 
(AZDL)
GIBASURA sa Cebu City Prosecutor’s Office ang kasong gipasaka ni Cebu City Mayor Tomas Osmeña batok sa Banco de Oro Magallanes branch tungod sa giingong wa pagbayad og hustong buluhisan ngadto sa Siyudad.
Sa iyang desisyon nga gipetsahan og Nobiyembre 29, 2017, si Cebu City Acting Prosecutor Rassendel Rex F. Gingoyon nibasura sa kaso nga gipasaka ni Osmeña tungod sa kakuwang og mga ebidensya ug way sukaranan ang iyang mga pasangil nga ang mga opisyal sa bangko nangpalsipikar sa mga dokumento, nanglimbong ug nakalapas sa City Tax Ordinance.
Niadtong Enero 4, 2017, si Osmeña nipasaka sa mga kasong kalapasan sa Article 318 sa Revised Penal Code kun pagpanglimbong, ingon man paglapas sa Articles 171 ug 171 kun pagpalsipikar og publiko ug pribadong dokumento ug paglapas sa City Tax Ordinance.
Sa iyang kaso, gihimug-atan ni Osmeña nga lisod katuohan nga ang sanga sa BDO sa dan Magallanes, Siyudad sa Sugbo mokita lang og P400,057.22 sa operasyon niini sa 2016 kun tag P33,330 matag buwan.
Iyang gimandoan si acting City Treasurer Tessie Camarillo sa pag-imbestigar niini niadtong Nobiyembre sa miaging tuig.
Sa imbestigasyon ni Camarillo, iyang nakita nga sa 2015, ang gross sales sa mao nga bangko moabot og P4,449,824.94 nga gipilo og kanapulo ang gidak-on itandi sa ilang sales sa 2016.
Pinasikad niini, matod ni Camarillo ngadto sa iyang report ni Osmeña, ang bangko ni “underdeclared” sa ilang kita kay imposible sa usa ka dakong bangko sama sa BDO nga mokita og ingon niani ka ubos.
Sa iyang hukom, si Gingo­yon niingon nga wa makapakita si Osmeña og mga dokumento isip ebidensya nga nanglimbong ang mga opisyal sa bangko.
Ang gibasehan sa reklamo mao ra ang application form alang sa business permit nga giingong gipalsipikar tungod sa kagamay ra sa gross sales nga nakabutang sa ilang application.
Matod sa hukom, nga ang pagduda di igong basehanan sa pagkombikto sa mga akusado kay gikinahanglan nga kini pamatud-an base sa lig-ong mga ebidensya nga wa mapakita ning higayuna.
Wa usab mapamatud-i sa kaso nga dunay panagkunsabo sa mga opisyal sa banko sa paglimbong sa Siyudad, dugang sa hukom hinungdan nga gibasura kini ni Gingoyon.
Matod sa hukom, wa usab mapamatud-i nga nakalapas sa City Tax Ordinance ang mga opisyal sa BDO. (REV) 
(REV)
KAPULISAN sa dakbayan sa Talisay nipasaka na og kasong attempted murder sa giingong utok sa pagpangrakrak sa Talisay City Jail makaupat ka mga higayon.
Apan ang kapulisan nagtuo nga aduna pay labing labaw kang BJ Gaviola, taga Brgy. Tangke, sa mao nga dakbayan, butyag ni Supt. Jason Villamater, hepe sa Talisay City police station.
Gipatay sa miaging semana si Arjianne Bacus, taga sitio Crusher, Brgy. Lawaan 3, dakbayan sa Talisay human makapyansa.
Matod ni Villamater nga bisan kon gipatay si Bacus sa duha ka mga tawo nga nagmotorsiklo, nakaisyu na kini og affidavit uban sa lain pang duha ka mga kauban kon si kinsa ang nagsugo kanila sa pagpangrakrak.
Si Gaviola maoy ilang gitudlo nga naghatag o nagkontrata kanila nga himuon ang pagpamusil sa Talisay City Jail bugti sa P10,000.
Ila usab kining gilakip sa pagkiha og attempted murder.
Matod ni Villamater nga si Gaviola usa ka drug personality sa Talisay apan wa pa madakpi.
Samtang aduna kini igsuon nga anaa sa Talisay City Jail nga napriso tungod gihapon sa illegal nga drugas nga si Yamyam Gaviola.
Si Yamyam nakuhaan og shabu ug mga gadget atol sa ilang greyhound operation  niadtong miaging semana.
Wa magtuo si Villamater nga si Gaviola ang mastermind tungod kay posibleng aduna pay labaw nga nagsugo ug siya ra ang gihatagan og kuwarta ug nangitag tawo nga motrabaho. (DRT) 
(DRT)
IDILI na sa umaabot Pista Senyor ang pagpalabi og pagpamutang og banderitas ingon man mga poster ug tarpaulin aron masiguro nga di kini makaali sa panan-aw sa mga motambong ingon man alang usab sa seguridad sa kapyistahan.
Si Councilor Dave Tumulak, executive committee chairman sa Sinulog 2018, nagkanayon nga daghang nagpalabi og butang sa ilang banderitas, pos­ters, ug tarpaulin sa nakalabay nga Sinulog.
Dugang ni Tumulak nga ang kahapsay ug kalinaw mao ang ilang tumong ug nagdasig sa katawhan nga limitahan ang mga banderitas.
Ang palabing pagbutang og banderitas mamahimong sagabal sa mga security personnel.
“But ang streamers is adto gyud sa kinaibabwan,” matod pa ni Tumulak.
Gilimitahan sab ang pagplastada sa mga posters subay sa mga lugar kon diin asa ang rota sa Sinulog ug prosesyon.
“For the past several years, during Christmas and Sinulog, rampant kaayo ang banners and streamers without knowing that it can block, first the eyeview of the devotees. Second, is our security personnel,” dugang  niya. (Michelle Anne Obor- USJR - Intern)
(Michelle Anne Obor- USJR - Intern)
NIABOT na sa kapin 200 ka mga job orders ug casual employees nga nagserbisyo sa gobyerno sa dakbayan sa Sugbo ang nangataktak sa trabaho human sila nagpositibo sa drug test sa Cebu City Office for Substance Abuse Prevention (COSAP) karong tuiga.
Lakip sa nagpositibo ang 52 ka mga kawani sa Cebu City Hall ug 171 ka empleyado gikan sa 23 ka mga barangay ug gikan sa tanang tanod ug loaders sa dakbayan.
Matod sa pangu sa Cosap nga si Garry Lao nga base sa mando ni Cebu City Mayor Tomas Osmeña, nga kon job order o casual employees ang magpositibo, di na huwaton ang confirmatory test niini ug i-terminate na kini.
Samtang kon regular employee, huwaton ang confirmatory test ingon man moagi og proseso kon taktakon kini sa serbisyo.
Sa labing uwahi nga drug test sa Cosap, wa nagpositibo sa 244 ka mga day care teachers nga ilang gi-test niadtong Lunes.
Apan usa ang nagpositibo sa Bureau of Jail Management and Penology (BJMP) gikan sa 129 ka mga personnel nga gi-test niini.
Sukad Enero ning tuiga hangtod ning kasamtangan, niabot na sa 2,302 ka mga kawani ang na drug test sa City Hall; 515 sa nagkadaiyang public schools; 1,612 sa mga empleyado sa 23 ka mga barangay; ug 1,932 sa mga tanod ug loaders.
Gibutyag usab ni Lao nga anaa sa unom lang ang nagpositibo nga regular employees. (HBL) 
(HBL)
BALAY sa negusyante og pan gironda, daghang tag-as nga mga armas ug bala nakuha sa kapulisan kagahapon sa alas 5:30 sa kaadlawon sa Sitio Ilaya, Brgy.Panalipan, lungsod sa Catmon, amihanang Sugbo.
Si Marlon Butanas, hingkod, wa igkita atol sa ronda sa iyang balay ug establisemento nga lutoanan og pan.
Apan nasikop ang nagsilbing private security guard nga si Ricardo Ramos, kinsa nakuhaan  og .22 caliber rifle ug .45 caliber pistol nga dunay daghang mga bala.
Ang joint team gipanguluhan ni Supt. Joie Yape, Jr., hepe sa Provincial Intelligence Branch ( PIB) sa Cebu Provincial Police Office (CPPO), Philippine Drug Enforcement Agency (PDEA 7), Regional Maritime Unit (RMU-7), Catmon Police Station,  ug Provincial Public Safety Company (PPSC).
Bitbit nila ang search warrant nga giisyu  ni Executive Judge Jerry Dicdican sa Regional Trial Court (RTC7) 7 Branch 25 dakbayan sa Danao.
Ang joint team nakarekuber sa buhatan sa mga pan sa usa ka KG-9 sub machine pistol nga dunay magazine nga puno sa mga bala ug kalibre .45 nga pistola ug daghang mga bala.
Laing KG9 sub machine pistol sulod sa balay niini ang nasakmit uban sa usa ka .380 pistol nga dunay magazine ug daghang mga bala ug usa ka Ingram sub machine pistol.
Si Ramos way lisenya isip security guard ang armas, nibutyag nga gipanag-iya ni Butanas ang mga armas.
Si Butanas dunay daghang propedad, daghang delivery vans sa iyang negosyo nga pan nga ibaligya sa probinsya sa Sugbo, Bohol, Leyte ug ubang dapit.
Ang mga kawani niini ingon man kabanaynmibutyag nga sayo nga nilakaw si Butanas kay nagpaubos sa medical check-up hinungdan wa diha sa panimalay uban sa iyang asawa.
Si Yape nibutyag nga naka­dawat silag impormasyon kabahin sa dili maayong gawi ni Ramos nga giingong kanunay nga mopakita sa iyang armas.
Samtang ang ubang mga impormasyon nga ilang nadawat batok sa negosyante ila pang gisusi ug givalidate.
Gibutyag ni Yape nga si Butanas way record nga legal ang iyang mga armas ug nagtiner na hinuog way mga lisensiya, lakip na ang pagbutang ogi gwardiya nga walay agency. 
GIBUTYAG ni Cebu City Councilor Dave Tumulak nga dili dali ang pagpatuman sa istriktong disiplina sa firecracker zone.
Matod ni Tumulak, chairman sa committee on public order and safety, nga padayon gihapon ang ilang pagmonitor sa mga ilegal nga magpabuto karong umaabot pasko ingon man bag-ong tuig.
Tungod kay hangtod karong panahona daghan sa mga barangay ang naninda gihapon og ilegal nga mga pabuto.
Hugot ang ilang mando nga diha ra dapit sa South Road Properties ang gitugotan nga makabaligya og pabuto.
Dugang ni Tumulak nga angay lang nga bantayan kini tungod kay adunay mga bata nga magpabuto gamit ang watusi diin delikado kini tungod kay possible pa kini nga makahilo.
“So we’d like to request the barangay to confiscate it and ang katong mga ambulant vendor nga naa sa kabarangayan.” 
Dugang pa ni Tumulak nga, “regardless sa implementation ani, we have to admit that the Philipine National Police (PNP), Department of Health (DOH, Bureau of Fire and the barangay dili gyud sila 100% nga maka-implement ani tungod sa kadako sa siyudad”.
Gihangyo sab sa mga opisyal ang mga katawhan ang pagdili ug paglikay sa paggamit og fire crackers tungod para ra sab kini sa safety ug aron sad makatipid pa sa umaabot nga pasko.
Mas labing maayo pa ang pag-andam nalang og handa para sa pasko kaysa mogasto pa kini para pangpalit og fire crackers.
Usa pud sa violation sa Anti-Noise Ordinance mao kining pagpabuto ginamit ang gitawag og “lantaka.” Puwede rasad nga ang mga tanod ang mo imbargo niini. (Mary Diane Salasayo USJ-R Intern) 
(Mary Diane Salasayo USJ-R Intern)
HINGPIT nang nakagawas gikan sa tambalanan ang 10 anyos nga batang lalaki nga nakadawat sa anti-dengue vaccine o Dengvaxia apan nahidangat sa tambalanan human nasakit na hinuon og dengue.
Ang bata nakagawas niadtong Dominggo lang sa hapon apan gipabalik kini sa pribadong tambalanan kagahapon sa buntag agig tipik sa pag-monitor sa kahimtang sa maong bata.
Si Jinny Ababon, inahan ni Jujen Ababon nga taga Barangay Lawaaan-3, dakbayan sa Talisay miingon nga daw nahuwasan na siya sa kabalaka human sila gipahibawo sa mananambal nga hingpit nang naayo ang bata.
Apan, sa samang higayon, gitambagan siya nga ipadayong ang pag-monitor sa bata ug dili una kini magpalabig haguon ang panglawas niini tungod kay bag-o pa kining naayo.
Ang pamilya nakabayad sa pribadong tambalanan og dul-an P26 mil pesos sanglit sa usa ka pribadong lawak man kini gibutang sa pagka-admit niini sa pribadong ospita.
Matod niya nga gisaaran sila sa kagamhanan sa Talisay nga mahatagan og P10,000 agi og tabang ngadto kanila.
Samtang ang Department of Health mipahibawo na usab kaniya nga ang ahensiya motapal sa nabayran sa tambalanan.
Samtang ang amahan sa bata nga si Jhonry Ababon miingon nga grabe usab ang iyang gibating kaguol ug kahadlok sa dihang gi-dengue ang iyang anak human usab siya nakadungog sa balita nga kadtong nabakunahan og dengvaxia vaccine nga wala pa makasuway og dengue mao na hinuom ang magrabehan kon mataptapan sa dengue.
Matod niya nga kon duna pay dautang nahitabo sa iyang anak mopasaka gyud siyag kaso sa nagbakuna niini. (DRT) 
(DRT)
MOHATAG sa ilang pinansiyal nga ayuda sa siyudad sa Ormoc ang Cebu Provincial Government sunod semana. 
Una nang nakahatag og P1 million nga financial assistance ang Kapitloy sa Kananga, Leyte niadtong Agosto, human kini naigo sa kusog nga linog sa bulan sa Hulyo.
Sa pag-adto ni Gobernador Hilario Davide III ug sa mga tinugyanan sa Kapitolyo nga nag-turn over sa cheke, ila gikahimamat si Mayor Richard Gomez sa Ormoc, kinsa personal nga nangayo ug hinabang sa probinsiya tungod sa kadaot usab nga ilang naangkon.
Matod ni Provincial Treasurer Emmanuel Guial, hapit na mahuman sa pag-proseso ang hinabang ug posibleng mahatod na kini nila ngadto sa Ormoc. Kuhaon kini gikan sa budget sa Provincial Disaster Risk Reduction and Management Office.
Lakip sa mga rekisito sa pag-proseso sa P1 million gihapon nga hinabang alang sa Omoc, mao ang deklarasyon sa state of calamity sa dapit ingun man ang resolusyon sa Hunta Probinsiyal sa Sugbo nga nagtugot sa paghatag sa maong ayuda. (AZDL)
(AZDL)
INAY nga tutokan ang pagpangayo og refund gikan sa tigama sa kontrobersiyal nga dengue vaccine nga Dengvaxia, si Gob. Hilario Davide III nagtuo nga mas importanteng mahatagan og pagtagad ang mga bata nga nabakunahan niini.
Mga Rural Health Office ug Municipal Health Office giawhag sa gobernador nga paspasan ang pagduso sa listahan sa mga nabakunahan sa Dengvaxia, sa Provincial Health Office.
Una nang namahayag si Health Secretary Francisco Duque nga buot sa Department of Health nga mangayo og refund gikan sa tigama sa Dengvaxia, nga mao ang Sanofi Pasteur, sa gibayad niini nga P3.5 billion sa mga gipalit nga bakuna.
Kini nunot sa pagpahibalo sa maong kompaniya nga dunay dautang epekto ang bakuna ngadto sa mga bata nga nabakunahan apan wala pa maigo sa dengue.
Matod sa gobernador, angayang masiguro kon kinsa kadtong mga bata nga mopakita sa dautang epekto sa Dengvaxia ug kihanglang hatagan dayon kini sa dinaliang medical nga atensiyon.
Subay sa gipangayo nga refund, ang DOH nagtinguha pag-uli sa kapin 800 mil ka mga bakuna nga wa magamit nga nagkantidad og kapin sa P1 billion. 
Sa nasayran, gisugyot karon didto sa Kaulohan nga iuli sa Sanofi-Pasteur ang nabayad sa gobiyerno nga P3.5 B. (AZDL) 
(AZDL)
ARON hatagan og kahigayonan nga makaampo ang mga masakiton, bisitahon sa imahen ni Sr. Sto. Niño ang duha ka dagkong pampubliko nga tambalanan sa dakbayan sa Sugbo.
Karong Dominggo, dalhon ang imahen sa Vicente Sotto Memorial Medical Center (VSMMC), ug molungtad kini hangtod Martes sa udto.
Matod ni Konsehal Dave Tumulak, kinsa Executive Committee Chairman sa Sinulog 2018, nga gihimo kini nila aron mahatagan usab og kahigayonan ang mga masakiton nga anaa sa tambalanan nga makaampo subay na usab sa umaabot nga kapyistahan.
Gikan sa Basilica Minore del Sto. Niño, mag-mobile procession kini paingon sa VSMMC.
Alas 12:00 sa udto sa Martes, ibalhin kini sa Cebu City Medical Center hangtod sa Huwebes. Gibutyag usab ni Tumulak nga mobisita una kini sa prisohan.
Unang bisitahon niini ang Operation Second Chance sa Enero 9, ug ang Cebu City Jail Female Dormitory samtang Enero 10, sa Bureau of Jail Management and Penology Facility sa Kalunasan, Gawas niini, makahigayon usab pagduol ang pamilya sa mga piniriso nga makaampo ingon man i-prosesyon usab kini sa mga selda. (HBL)
(HBL)
BISAN paman sa kakalungan sa abilidad ni Mary June So­litana tungod sa iyang orthopedic impairment, wala kini makapugong kaniya a­­ron makahimo og nagkada­­iyang artworks.
Ang 34-anyos nga lumad sa Barangay Zone 6, Santa Barbara, Iloilo gihimong instrumento ang paghimo sa iyang artworks aron mapadayag ni­ya ang iyang gibati.
Gamit ang papel ug lapis, nagsugod siya sa pagdibuho niadtong 12-anyos palang siya.
Manguha ra siya og papel sa iyang mga igsuon aron aduna siyay lingaw.
Si MJ, dili makalakaw, ug anaa lang sa 3 ka tiil ang gitas-on tu­ngod sa iyang kakulangan.
Gamit ang kamot niini ug iyang baba, makahimo na siya og nagkadaiyang artwork sulod lang sa usa ka adlaw.
Dihang namatay ang iyang inahan niadtong 2011, didto siya nagsugod pagsuway og painting gamit ang Titus Pen.
Matod ni MJ nga nahinabi sa Superbalita Cebu nga usa sa hagit niya mao ang pagbutang og emosyon sa iyang artwork.
Aduna’y higayon nga mag­lagot siya o nasubo ug mao kini ang iyang gigamit aron ma­kahimo og nagkadaiyang ma­anindot nga mga painting.
Si MJ mao ang ika-11 nga anak sa 12 ka mga managsuon, diin 10 niini ang lalake ug duha sila nga babaye sa iyang kinamanghuran nga igsuon.
Usa si Alex Ordoryo, kinsa usa ka arts teacher sa Iloilo National High School, ang mentor ni MJ karon.
Sa pagkakaron, gitabangan si MJ ni Arnel Murga pinaagi sa Project Akay diin usa kini ka kampanya alang sa mga persons with disabilities (PWDs).
Si Murga usa sa mga representante sa nasod niadtong ASEAN Youth Citizen Journalism Contest sa Singapore niadtong Septiyembye, usa sa nagtabang kang MJ aron ma-promote ang talento niini.
“Sa mga katulad ko na may mga extraordinary na talent, don’t be shy to show up, kung me­­ron man go!,” si MJ nagkanayon.
Usa sa damgo niini mao ang mahimong ilado nga artist dili lang sa nasod, apan lakip sa laing nasod.
Sa umaabot nga Enero, posibleng dalhon ang artworks ni MJ sa Indonesia alang sa usa ka exhibit pinaagi ang ASEAN Foundation.
DI mominos 7,000 ka mga sinako sa gipalusot nga bugas ang nakaplagan sa Bureau of Customs kagahapon sa 14 sa 71 ka mga container van nga gihatod gikan sa China paingon sa Sugbo.
Human madiskobrehi ang gipalusot nga mga sinakong bugas, si Customs Commissioner Isidro Lapeña nimando sa pagkansilar sa importation accreditation sa consignees nga Seven Myth Marketing ug Rainbow Horizons Enterpri­ses nga nagbase sa Manila.
Ang BOC mokansilar usab sa lisensiya sa broker nga nagbase sa Sugbo nga maoy nagtabang sa pagdala sa container vans nga wa gideklarar og sakto paingon sa Sugbo.
Ang consignees ug ang broker ang kasohan usab og paglapas sa Customs Modernization Tariff Act ug Anti-Agricultural Smuggling Act of 2016.
“This is a strong message to smugglers that they cannot continue with this type of business in our country,” matod ni Lapeña atol sa press confe­rence kagahapon.
Base sa ilang nakaplagan, sumala sa commissioner, ang 71 ka container vans nga gikataho dunay sulod nga smuggled rice kay nagbalor og P83 milyones.
Ang mga container van nahiabot sa Sugbo sa managlahi nga mga petsa luwan sa lima ka mga barko.
Ang unang set sa container vans gihatod niadtong Nobiyembre 27, 29 ug 30 samtang ang ikaduhang set kay nahatod niadtong Disyembre 3.
Pag-abot sa container vans sa Sugbo, gideklarar kini nga dunay sulod nga “ceramic tiles.”
Apan dihang gipaubos sa X-ray inspection, nakaplagan nga duna kini sud nga mga sinakong bugas.
Tungod niini, nakahukom ang mga opisyal sa BOC nga dili una i-release ang mga kargamento.
Si Lapeña uban sa mga opisyal sa BOC Port of Cebu ang nangulo sa pag-abli sa 71 ka container vans sa Cebu International Port kagahapon sa alas 3 sa hapon sa Cebu International Port.
Sa pasiunang pagbukas, ila dayon nadiskobrihan ang mga sinako sa Sinandomeng rice sa 14 gikan sa 18 ka container vans, samtang ang upat ka vans kay dunay sulod nga ceramic tiles.
Sa pagkutlo ning balita, ang mga opisyal sa BOC ang padayon nag-abli sa ubang mga container van pagtino sa mga sulod niini.
Si Lapeña nidugang nga ihatag nila sa Department of Social Welfare and Development (DSWD) ang gipalusot nga mga bugas aron magamit isip hinabang ngadto sa siyudad sa Marawi. (JKV, SCG) 
(JKV, SCG)
MGA drug lord dinhi sa Sugbu nagpabiling mangompra og shabu sa Ozamis City.
Sa usa ka raid nila ni Chief Inspector Jovie Espenido,  he­pe sa Ozamis City Police Office, tipik sa P112 milyunes nga balor sa shabu, alang unta sa Cebu.
Sa interbyu sa Superbalita Cebu, si Espinido niingon nga P5 milyunes nga balor sa illegal drugas isakay na unta og barko alang sa Sugbo.
Ang supply gikan sa grupo sa mga Parojinog.
Matod ni Espinido nga ang bigtime drug players sa Cebu sa Ozamis gihapon magkuhaan og shabu.
Dunay mga sakop sa pamilyang Parojinog nga naa sa Sugbo nga konektado gihapon sa negosyo sa drugas.
Pipila ning mao nga drug per­sonalities nasikop na. (GPL) 
(GPL)
GITANGTANGAN na og lisensiya sa Food and Drug Administration (FDA) pinaagi sa pagkansilar sa certificate of registration ang manufacturer sa Dengvaxia dengue vaccines.
Kini samtang gisugdan usab sa Department of Health sa Central Visayas ang pagpabalik sa mga vial sa Dengvaxia gikan sa city health offices ug municipal health office sa kalungsuran ug mga dakbayan sa Cebu aron iuli ngadto sa Sanofi Pasteur.
Si Dr. Jaime Bernadas, regional director sa DOH 7, nibutyag nga ilang giakusahan ang Sanofi Pasteur nga nakahimo og “mislabeling” nga nigamit sa termino nga “severe dengue cases” sa gipagawas nga advisory bag-ohay nga masinati sa bata kon nabakunahan og Dengvaxia nga wala ma-dengue.
Kini ang hinungdan nga gibakwi sa FDA ang license to operate sa Sanofi Pasteur alang sa pagbaligya og Dengvaxia dinhi sa nasod.
Dinhi sa Sugbo, moabot sa 323,779 ang tinguha nga mabakunahan og Dengvaxia dengue vaccines, apan 49.34 porsyento lang kun 159,766 ang nabakunahan batok sa dengue.
Si Bernadas nitug-an nga human niluwat og kamandoan si Health Secretary Francisco Duque pagpa-recall sa mga Dengvaxia vials, gisugdan na nila ang pagpabalik niini gikan sa mga rural health units sa mga local government unit sa Sugbo, ang uban niini sa sunod tuig na ma-expire.
“Kabalo ta og asa, kabalo tag pila (ang i-recall nga vials),” matod ni Bernadas, apan sa pagkutlo ning balita, wala pay nahatag ang DOH 7 kon pila ka vials ang kuhaunon og balik sa buhatan.
Apil sa kamandoan ang pribadong mga doktor nga namaligya sa maong bakuna sa ilang mga pasyente.
Si Bernadas niangkon nga insakto usab ang gibuhat sa Sanofi nga nag-isyu kini og advisory bahin sa Dengvaxia kay duna kini nakita sa pagtuon apan, ang termino ang ilang gikwestyon tungod kay wa kini giklaro.
Ang “severe” nga klasipikasyon gigamit sa DOH niadtong dekada 90 nga kon itandi kini sa kasamtangan nga klasipikasyon nga gigamit karon sa buhatan mahimo nga maubos kini sa Grade 1 ug Grade 2.
Sa Grade 1, apil sa simtomas kay dunay hilanat ang pasyente, dunay rashes sa panit ug magpositibo sa rapid dengue test. 
LUNGSOD sa Daanbantayan mobalik sa pag-apil sa free interpretation category sa Sinulog Grand Parade 2018. 
Matod ni Mayor Vicente Loot nga pasalamat nila kini sa Balaang Bata sa tanang grasya nga ilang nadawat. 
Kagamhanan sa lalawigan sa Sugbo mohatag og pinansiyal nga ayuda sa contingent human nihangyo si Loot.
Niduaw si Loot sa Kapitolyo ug nihangyo kang Gobernador Hilario Davide III nga tabangan ang ilang lungsod sa pinansiyal nga paagi sa ilang subling pag-apil sa Sinulog Grand Parade sa sunod tuig.
Matod ni Loot naghinam-hinam ang ilang lungsod nga makapakita sa ilang katakos sa indigay sa sayaw sa Sinulog ug makabalik sa pagpasundayag sa grand stage atol sa kapistahan ni Sr. Sto. Niño. 
Wa pa hinuon niya ibutyag kon unsay theme sa ilang pasundayag apan sigun sa mayor gitumong aron magpasalamat sa tanang grasya nga ilang nadawat.
Moabot sa P500,000 ang gihangyo ni Loot sa Kapitolyo. 
Hinuon anaa lang sa P250,000 ang giparubahan ni Davide nga iabag sa contingent sa Daanbantayan.
Free interpretation category lang una ang ilang salmotan sa 2018 Sinulog Grand Parade.
Matod ni Davide, gawas sa Daanbantayan, makapahimulos sa financial assistance gikan sa Kapitolyo ang mga lungsod o contingent gikan sa probinsya, nga makadaog sa SInulog sa Kabataan sa la­la­wigan ug mobalik sa pagpasundayag sa grand parade.
Ang SInulog Foundation, Inc. nangayo na usab og financial assistance gikan sa Kapitolyo nga moabot usab sa P3 milyones. (AZDL) 
(AZDL)
WAY illegal drugs ug electronic gadgets nga nakuha ang mga tinugyanan sa Lapu-Lapu City Jail inabagan kapulisan ug Philippine Drug Enforcement Agency (PDEA) atol sa kinalit nga greyhound operation sa female dormitory.
Mga tabletas, usa ka balde nga sealant, kutsara, tinidor ug ubang ginagmay nga talinis nga butang ang nasakmit diha sa pipila ka selda.
“Wala mi kita og contraband kana bitawng major cont­rabands,” matod ni SJO4 Marila Mabalod, jail warden.
Nahibulong ang 256 ka mga babayeng binilanggo nga sayo silang gipagawas sa ilang selda niadtong Disyembre 9, 2017 sanglit dili kini maoy ilang naandan nga routine ug gipatapok sa female dormitory ground.
Sa dihang gisiksik ang matag prisohan nakakuha ang mga operatiba og usa ka balde nga vulcaseal, ballpens, blade nga gigamit og ahit, disposable lighters ug mga tambal ilabi na niadtong inmate adunay gibate sa panglawas.
Nipasabot si Mabalod nga ang maong medisina gikan niadtong binilanggo nga adunay resita gikan sa doctor human kini nagpakonsulta, samtang ang uban nagtipig og mga over-the-counter drug alang sa mga simple nga sakit nga ilang magamit puhon.
Ang naasoyng tambal base sa prescription sa doctor nga dad-on sa dalaw sa mga binilanggo.
Giklaro ni Mabalod nga ila sab nga gi-regulate ang gidag­hanon sa tambal nga ipasulod sa jail facility.
Sa niaging greyhound ope­ration negatibo gihapon sa mga kontrabando ang mga piniriso gawas lang sa mga ginagmay butang nga posibleng magamit nga hinagiban. (FVQ) 
(FVQ)
SULOD sa 20 ka tuig, gikinahanglan ni Yeldez Beran, 46, nga mohakot og bi­naldeng tubig aron ma­gamit matag adlaw. 
Matag adlaw, moabot ngadto sa P30 ang magasto ni Beran sanglit sa 10 ka balde sa tubig nga gamiton sa iyang pamilya alang sa paglung-ag, pagluto, pampaligo sa iyang mga anak ug uban pa. 
Kini maoy hinungdan nga dako  ang kalipay niya sa programang patubig sa Metropolitan Cebu Water District (MCWD) inubanan sa kaabag niini sa Sustainable and Resilient Pro-Poor Water Supply Project Cebu (WatsupCebu). 
Usa ang balay ni Beran sa 150 ka mga pamilya nga maka­benepisyo unya sa maong programa. 
Kagahapon sa buntag, opisyal nga gilusad sa MCWD ang programa niini uban sa mga kaabag niini nga mga non-government organization. 
“Dako kaayo namo nga pasalamat kay dako na kaayo og tabang namo nga naa nay patubig kay suds a kapin 20 ka tuig, sige lang gyud mi’g hakot og tubig,” matod ni Beran nga  nahinabi sa mga tigbalita. 
Sobra sa 700 ka mga biktima sa sunog nga miigo sa Brgy. Mantuyong, Mandaue sa milabayng tuig ang makakuha unya og supply sa tubig sa di pa mag-Pasko karong tuig. 
Gawas niini, aduna usay ibutang nga fire hydrants ug bansayon ang mga residente sa disaster preparedness aron makapangandam kini kalamidad sama sa sunog. 
Gisubhan mismo sa mga kadagkuan sa MCWD, kagamhanan sa dakbayan sa mandaue, Brgy. Mantuyong, French NGO ug The Netherlands Red Cross ang paglusad sa programa gahapon. 
Nasuta ning mantalaan nga ang WatSupCebu giponduhan og P376 milyones sa nasud sa Netherlands sa lima ka tuig niini nga privte-public partnership niini diin tuyo nga makatabang sa kinabuhi sa 80,000 ka mga Sugboanon. 
Nitampo niini og P112 milyones ang MCWD samtang mao sab kini ang gibuhat sa French NGO nga Eau et Vie (E&V) ug Netherlands Red Cross. 
Aron mamahimong sayon lang sab sa mga benepisaryo , ang E&V - Tubig Pag-asa na ang ni-apply alang sa service connection ngadto sa MCWD ug sila na ang moapud-apod niini og konektar sa mga kabalayan. 
Aron gaan lang sab sa bulsa sa mga residente, inadlaw ang P20 nga koleksyon nga pangayuon sa MCWD. 
Dako sab ang pasalamat ni Bise Mayor Carlo Fortuna nga napili ang dakbayan isip benepisaryo sa maong programa sa organisasyon. (JPP) 
(JPP)
GAWAS sa paglimpyo sa mga badlungon sa sektor sa publikong transportasyon, giapil usab og limpyo sa Land Transportation Fran­chising and Regulatory Board (LTFRB) ang mga opisyal ug empleyado sa buhatan.
Kagahapon, kapin sa 40 ka mga opisyal ug empleyado sa LTFRB 7  ang gipaubos sa kinalit nga drug test.
Apil sa gi-drug test si LTFRB 7 Director Ahmed Cuizon ug ang mga security guard nga nagbantay sa seguridad sa buhatan bisan kon giempleyo kini og pribado nga ahensiya.
“Kuyaw man gud nang adik kay dako ang kahigayonan nga mangwarta gyud na para isustento sa ilang bisyo,” matod ni Cuizon sa Superbalita Cebu pinaagi sa chat message.
Niadtong 2015, duha ka mga empleyado sa LTFRB 7 ang gitangtang sa trabaho human nagpositibo sa paggamit og gidili nga drugas.
Sumala sa direktor, nisubay sila sa hiningusgang kampanya ni Pres. Rodrigo Duterte batok sa gidiling drugas.
Siya nidugang nga mahi­nung­danon kaayo ang drug test kay samtang nanglimpyo sila sa mga badlungon sa sek­tor sa publikong transportas­yon, kinahanglang apilon lim­pyo ang ilang buhatan.
“Because we value a drug-free work environment. We say no to drugs,” dugang ni Cuizon. 
Mahibaw-an ang resulta sa drug test human sa duha ka adlaw. (SCG) 
(SCG)
HUMAN sa nahitabong pagkasakmit sa mga gadget sa Talisay City Jail sama sa mobile wifi ug Samsung Tablet nagtinguha na usab ang warden nga makabutang silag signal jammer sa prisohan.
Si Supt. Gil Inopia warden sa Talsiay City Jail miingon nga ang signal jammer maoy sulbad aron mahunong na ang bisan unsang transaksyon sa mga piniriso sa gawas.
Una niini giangkon ni Inopia nga maglisod gayod sila sa pagsumpo sa pagpalusot sa mga butang sama sa cellphone hinungdan nga kanunay silang mohimog greyhound ope­ration.
Hinungdan nga padayun ang negusyo sa ilegal nga drugas bisan paman ug naa sulod sa prisuhan ang mga ilegalista tungod sa cellphone.
Matod ni Inopia nga aduna na sila niini kaniadto apan dili tanang area sa ilang prisohan ang maigo sa signal jammer.
Samtang, gawas pa mahal usab kayo nga lisod sila sa pagpalit ug lisod na usab kining paliton karong panahona.
Sa pagkakaron ang ilang gihimo mao lang gyud ang pagpahigayun ug greyhound operation sa higayon nga sila makadawaty og kasayuran nga adunay mga kontrabando nga nakalusot.
Atol sa greyhound sa miaging semana gawas sa mga gadget nakasakmit usab sila og shabu ug mga shabu paraphernalia.
Usa ka Yamyam Gaviola, ma­oy gitumbok nga tag-iya sa mga butang. (DRT) 
(DRT)
ANG Cebu Provincial Detention and Rehabilitation Center (CPDRC) nihangyo sa mga pamilya sa mga binilanggo sa di pagdala og mga pagkaon sud sa pasilidad sa Pasko.
Ang tagdumala sa jail nitakda og Family Day sa Disyembre 25 ug 26.
Si CPDRC acting warden Audesti Miguel niingon nga ang mga pamilya sa mga binilanggo di na kinahanglan magdala tungod kay ang mga piniriso maoy mag-andam.
Matod niya nga ilang hatagan og kahigayunan ang mga binilanggo nga makasaulog uban sa ilang pamilya.
“There’s a discrepancy between the rich and the poor so everyone cannot afford. What we’re trying to do, the proposal is that they (inmates) among themselves will prepare (the foods). Why not celebrate the true spirit of Christmas where there is no distinction between the rich and the poor,” matod ni Miguel.
Mga bags ug regalo susihon aron malikayan ang pagpayuhot og mga kontrabando.
Gisugyot ni Miguel nga puston ang mga regalo nga mas sayon alang sa inspection.
Samtang si Gobernador Hilario Davide II nimando kang Miguel sa pagsuwat sa Cebu Provincial Police Office aron mangayog dugang mga pulis alang sa Disyembre 25 ug 26.
Ang CPDRC nitugot lang og tulo ka mga bisita matag binilanggo.
Ang CPDRC, naila sa kalibotan tungod sa iyang dancing inmates, maoy sentro ug labing dako nga bilanggoan nga nahimong kontrobersyal tungod sa pagpayuhot og gidiling drugas ug gadgets sama sa cellphones. (SunStar Cebu) 
(SunStar Cebu)
GIDAKOP ang 42-anyos nga lalake human kini giingong nanglugos sa 16-anyos nga babaye sa usa ka barangay sa lungsod sa Tabogon, Sugbo niadtong Sabado sa kaadlawon.
Nasayran usab sa imbestigasyon sa kapulisan nga adunay kasaysayan ang suspek human usab kini giingong niunay og lugos sa iyang kaugalingong anak apan wa mosang-at og kaso ang iyang pamilya.
Si Erik (tinuod nga pangan gipugpangan sa pagpanalipod sa anak nga gilugos niini) mag-atubang og kasong kalapasan sa Republic Act 7610 kun  Special Protection of Children Against Abuse, Exploitation and Discrimination Act.
Sa pakisusi sa kapulisan, hubog si Erik dihang nahitabo ang insidente alas 12:30 sa kaadlawon sa Sabado.
Nasayran nga ang biktima nga si Elena (pangan gipug­ngan) nitambong sa disco nga gipahigayon sa basketball co­urt ug nagpakuyog kini sa iyang lalake nga higala aron mangihi sa kalibunan.
Giingon nga nagbarog layo sa giihian ni Elena iyang amigo ug kalit lang gisumbag ang biktima ni Erik ug gidala kini 120 metros gikan sa giihian niini.
Wa na makaangal si Elena tungod kay gitionan siya niini og kutsilyo.

Wa na makaangal si Elena tungod kay gitionan siya niini og kutsilyo.
Gisultihan niya iyang higala sa panghitabo ug ilaha kining gi-report dayon sa kapulisan.
Sa hot pursuit operation, nasikop ang gituhoang rapist human ikaduhang kining higayon nga iyang gibuhat.
SUBAY sa anunsiyo ni Cebu Ci­­ty Mayor Tomas Osme­ña nga mohatag kini og P50,000 sa matag pulis nga makapatay og kriminal isip legal assistance, ang Commission on Human Rights (CHR) 7 motutok ug i-monitor kon kini hingpit na nga mapatuman.
Samtang ang Cebu City Police Office (CCPO) gihangop ang plano ni Osmeña.
Matod ni CHR 7 head Arvin Odron nga mamahimong maabusahan ang financial assistance ug nipasabot kini nga di tungod kay gihatagan og katungod ang kapulisan nga mohupot og armas, anaa na usab kini katungod nga mopatay og tawo.
“Authority to use a firearm under circumstances when there is imminent danger should not be equated as to constitute a “license to kill” on the part of our law enforcement. The PNP’s mandate is simply to subdue the suspect and thereafter effect the arrest,” matod ni Odron.
Subay niini padayon nga i-monitor sa CHR ang plano, “With these, the CHR will continue to monitor as we always do on every policing that results to the death of the suspect and recommend the filing of a case should there be finding of abuse. The giving of financial assistance might lead to abuses and short cuts which we ought to prevent.”
Si P/Supt. Artemio Ricabo, deputy city director for administration, sa iyang bahin nagkanayon nga ang legal assistance makapadasig kanila.
“It is a great help for us especially when we seek legal remedies for our police officers facing charges during operations,” dugang ni Ricabo.
Hinuon giklaro ni Ricabo nga mosunod gihapon sila sa sakto nga pamaagi nga subay sa palisiya sa katawhan.
“It doesn’t mean nga magpasagad nalang mi. We will still follow the proper procedure during operations,” matod ni Ricabo. (HBL)
(HBL)
NAKAKITA ka ba sa dakong kabag-ohang sa dan Gen. Maxilom, dakbayan sa Sugbo ilabina kon gabii?
Nindot tan-awon, sama sa suga sa Pasko, ang nagdan-ag nga solar studs nga gibutang  sa Department of Public Works and Highways (DPWH) 7 sa tibuok gitas-on sa Gen. Maxilom Ave. isip kabahin sa road maintenance project.
Ang studs mosiga pinaagi sa solar cell-powered light gikan sa diodes nga gilubong sa dan nga motabang sa paggiya sa mga drayber.
Gatusan ka studs ang gibutang sa dan. Nasayod ka ba pila ang matag usa niini?
Si Engr. Ador Canlas, DPWH 7 Regional Director, niingon nga ang studs gikan sa South Korea ug matag niini  mobalor og P7,000. (Sun.Star Cebu)
(Sun.Star Cebu)
DI mominos 350 ka mga molupyo sa Barangay Suba, dakbayan sa Sugbo ang naserbisyohan sa libreng medical, dental ug optical mission nga gilusad sa Junior Chamber International (JCI) Cebu. 
Kini ang gibutyag ni Ligglig Maranga, pangulo sa barangay mayor’s office (BMO) sa Suba uban sa pagpakig-alayon ngadto kang Chef Marc Cuizon sa JCI- Cebu.
Matod ni Maranga nga moabot ngadto sa 80 ka mga personnel nga gilangkuban sa mga doktor alang sa maayong panglawas, dentists, ophthalmologists, nurses ug mga uniformed men gikan sa Philippine Air Force.
Si Maranga nagpasalamat ngadto sa JCI-Cebu ug sa Beautiful Heart Foundation pinangulohan ni Dr. Anacleto Belendez kinsa maoy naghatag sa daghang mga tambal alang sa ilang gatusan ka mga pasyente.
Gipasabot sa pangulo sa BMO sa Suba nga libre ang konsultasyon sa mga nagpuyo sa Suba ug gihatagan sila og libreng tambal ug bitamina.
Libre usab ang pag-ibot sa mga ngipon nga di na maluwas gumikan sa grabeng daot, tambal ug uban pa.
Gihatagan usab og libreng eyeglasses ang mga nagpakonsulta gumikan sa ilang deperensiyado nga mata kansang grado moabot hangtod 350 pinangulohan ni Dr. Joy Maranga Versalez.
Si Maranga kinsa nabantog sa iyang pagtabang sa mga labaw nga nanginahanglan nagkanayon nga nanghatag usab sila og daghang mga tsinelas alang sa mga residente sa Suba.
Iyang plano nga himuon ang medical-dental-optical mission sa iyang barangay matag tulo ka buwan aron mahatagan og maayong panglawas, nindot nga pahiyom ug tin-aw nga panan-aw ang mga tawo sa Suba diin ang mga silingang molupyo makapahimulos u­­sab sa serbisyo. (PAC)
(PAC)
GIHANGOP ug gipasigarbo sa Barangay Adlaon ang ilang bag-ong kalampusan may labot sa pagpatunhay sa kahapsay, kalinaw ug pagsulbad sa mga krimen nga nahitabo sa ilang barangay.
Kini human ang barangay Adlaon kauban ang Can-upao sa lungsod sa Jagna, Bohol ang gideklara nga mananaog sa Lupong Tagapamayapa Incentive Awards nga gilangkuban sa 42,000 ka mga barangay sa Pilipinas.
Si Barangay Kapitan Nieves Narra sa Adlaon nihulagway nga way kabutangan sa iyang kalipay sanglit ang iyang barangay nakahatag og maayong imahe sa dakbayan sa Sugbo.
Si Narra nagkanayon nga kini maoy ikaduhang tuig nga gipasidunggan sa Department of Interior and Local Government (DILG) ang ilang barangay gumikan sa samang kalampusan.
Sila nakadawat og P300,000 nga incentives gikan sa DILG ni­adtong Oktubre 5 kansang pla­que of recognition gihatod sa DILG ngadto sa barangay Adlaon.
Matod pa niya nga kaniadto, ang ilang barangay makaduso og kapin 100 ka kaso sa barangay ngadto sa DILG apan niining bag-o, nag-anam og kaubos ang mga kaso sa barangay.
Gitug-an niya nga karong tui­ga, aduna lay 18 ka kaso ang na­­tala sa ilang barangay nga na­sul­bad sa ilang mga lupon. (PAC)
(PAC)
PATAY ang usa ka lalake human kini gipusil niadtong Sabado sa hapon sa Sitio Sampaguita, Barangay Tejero dakbayan sa Sugbo.
Kasamtangan pa usab nga gipangita ang duha ka mga suspek sa insidente.
Ang biktima naila nga si Sergster Uy, 38, residente sa Sitio Soquiete, T. Padilla.
Samtang ang duha ka mga suspek naila nga sila si John Joel Nudalo ug Epol Baquil, hamtung ang pangedraron ug parehong residente sa Villagonzalo II, Tejero.
Sa pakisusi sa kapulisan nagkuyog ang tulo alas 3:45 sa hapon dihang naglakaw kini sa naasoy nga dapit.
Nagkalalis ang tulo ug nibunot si Nudalo og armas sa iyang hawak ug gipusil si Uy sa luyo sa ulo niini.
Dali nga niikyas ang duha samtang nakita sa crime scene ang basiyo sa bala sa kalibre 45. (HBL)
(HBL)
SUGDAN sa pagtukod sa ang bag-ong edipisyo sa Technical Vocational School sa dakbayan sa Talisay ug sub­han atol sa Charter Day karong Enero 12.
Mao kini ang gibutyag ni City Engineer Gamaliel Vicente, Jr. hinungdan nga sugdan na nila paglimpyo ang karaang Lagtang Public Market nga bag-o lang gibiyaan sa mga nagpuyo.
Apan giklaro ni Vicente nga ang atubangan lang nga edepisyo ang ilang gamiton ug himuong tunghaan.
Matod niya nga dili tanang lugar sa merkado sa lagtang ang ilang ukopahon tungod kay dako ra usab kini kaayo ug dili pa usab kaayo daghan nga kurso ang gitanyag.
Gibutyag ni Engr. Vicente nga dul-an sa usa ka milyon ka pesos ang ilang gi-budget alang pagpalambo sa maong merkado ngadto na sa pagka-eskuylahan.
Nagkanayon si Vicete nga dali ra kining mahuman tungod kay classrooms raman ang ilang himuon.
“Nagsige nami'g limpyo. Maningkamot mi nga mahuman. Massive walling ra man sad ang buhaton Kanang atubangan nga portion sa building,” matod ni Vicente.
Si Mayor Eduardo Gullas nimando nga ipadali ang pagtrabaho sa lugar aron maapil kini sa pagsubo karong Enero 12 dungan sa merkado sa Tabunok atol sa charter day.

Si Mayor Eduardo Gullas nimando nga ipadali ang pagtrabaho sa lugar aron maapil kini sa pagsubo karong Enero 12 dungan sa merkado sa Tabunok atol sa charter day.
Ang kagamhanan sa Talisay nakig-alayon na sa  Technical Education and Skills Development Authority (TESDA) diin unom ka mga kurso ang ilang gitanyag kini naglakip na sa Shielded Metal Arc welding (SMAW) NC 2, Housekeeping NC2, Bread and Pastry NC2, Dressmaking NC2 yg Beauty Care NC 2. (DRT)
(DRT)
KINAHANGLAN nga moduso og counter-affidavit si Bise Mayor Alan Bucao ug siyam ka mga konsehal sa dakbayan sa Talisay bahin sa kasong kri­minal ug administratiba nga gipasaka batok kanila sa Ombudsman.
Mapupos karon ang gihatag nga napulo ka adlaw nga tagal sa Office of the Ombudsman Visayas bahin sa pagtubag sa reklamo sa City of Talisay Federation of Homeowners Association, Inc. (CT-FEDHOA) pinangulohan ni Diel Lanzon.
Sa miaging buwan, si Bu­cao ug sila si Konsehal Socrates Fernandez, Arturo Bas, Gail Restauro, Manuel Ca­briana, Rudolfo Cabigas, Valeriano Ylanan, Richard Francis Aznar, Julian Daan ug Raul Cabañero, kinsa ABC president
Kini human ang CCT-FEDHOA nasagmuyo sa giingong giyak-an sa konseho ang ilang hangyo nga ma-accredit na ang ilang pederasyon, apan niabot na lang ang 45 ka adlaw walay nadawat grupo nga tubag sa ilang mga pangutana kon unsa nay kalamboan sa ilang hangyo sa konseho.
Hinungdan nga gipasakaan kining kasong kalapasan sa Republic Act 7160 sa local Government Code of 1991 ug Violation of Republic Act 9485 sa Anti Red Tape Act of 2007, ingon man Neglect of Duty ug Vilation of Republic Act 6713 Sec.5 Act Promptly on Letters.
Apan duha ka mga konsehal ang wala malakip sa kaso nga sila si Konsehal Doroteo Emit ug Konsehal Jojo Bacaltos. 
Ang kamandoan sa nadawat niadtong Biyernes sa  miaging semana, diin gihatagan lang silag napulo ka adlaw sa pagtubag human makita sa Ombudsman nga adunay igong basehanan nga mapadayon ang inbestigasyon alang sa kasong kriminal ug kasong administratiba.
Wala usab sila hatagig higayon nga makaduso ug bi­san unsang motion o kaha re-in­vestigation bugtong man­­do sa Ombudsman mao lang ang pagduso na sa ilang counter affidavit.
Hinuon,  si Bucao nipahiba­wo nga karong adlawa moduso na sila sa hiniusang c­ounter-affidavit. (DRT)
(DRT)
BATUAN, Bohol - Giunay pagluba ang manghod sa iyang maguwang human nagbikil ang magsuon samtang nagtagay sud sa ilang balay didto sa Barangay Poblacion Viaje, lungsod sa Batuan niadtong Huwebes sa hapon. Giila ang biktima nga si Zenon Palingcod, 57, samtang ang iyang maguwang si Filomino Palingcod, 59, maoy gitumbok nga suspek ug samang mga mag-uuma. Sa pakisusi sa kapulisan, nasayran nga nag-uban ang magsuon og tagay sud sa ilang balay. Samtang nagkalami ang tagay sa duha ug samang nakainom kalit lang nga nagmaoy ang biktima ug sa way igong rason, gipuspusan ang suspek gamit ang kahoy. Nainit usab ang suspek sa gibuhat sa iyang manghod, mikuha kinig kutsilyo ug nibawos pinaagi sa pagluba sa iyang manghod. (LRB)
(LRB)
JAVIER, Leyte - Usa ka 55 anyos nga babaye ang gidunggab patay sa Barangay Magsaysay ning lungsod. Ang biktima mao si Alicia Ompod, 55. Ang suspek mao si Junrey Tapaya, 25, nagpuyo sa samang barangay. Nasayran nga miadto sa balay sa suspek ang biktima ug dunay komusyon nga nahitabo apan wa masayri ang hinungdan. Gidunggab sa suspek ang biktima gamit ang ‘pisaw’ nga dunay sukod nga 16 pulgada. Gidala sa tambalanan sa Abuyog, Leyte ang biktima. Apan gideklarar kini sa doktor nga dead on arrival. (JKDP)
(JKDP)
SULAT, Eastern Samar - Patay ang usa ka mananagat human gidunggab didto sa Barangay Vicente ning lungsod. Giila ang biktima nga si Mario Desoyot, 45, mananagat. Samtang ang suspek mao si Nelson Campomanes, 48, usa ka construction worker. Nasayran nga dunay nahitabong panaglalis sa duha nga miresulta sa komusyon. Mikuhag kabilya ang suspek ug giduslak sa makadaghang higayon ang biktima kinsa dali nga gidala sa tambalanan. Gideklarar kini nga patay na pag-abot. (JKDP)
(JKDP)
BATO, Leyte - Nadakpan na sa kapulisan sa Bato, Leyte ang top 10 most wanted person sa lungsod. Pinasikad sa warrant of arrest nga giisyu ni Hilongos Leyte RTC, branch 18, Judge Ehprem Abando. Nasikop ang wanted nga si Christian Jay Sotto, 23, dunay kasong robbery. Dunay P12, 000 nga piyansa nga girikomendar ang korte sa suspek. Gisaad sa kapulisan nga gawas sa pakigbatok sa kriminalidad ug ilegal nga drugas. Sigurohon usab nila nga madakpan ang mga tawo nga dugay nang gipangita sa balaud. Anaa na sa kustodiya sa Bato Police Station ang suspek. (JKDP)
(JKDP)
NALANDIG sa tambalanan ang usa ka 16-anyos nga batang lalake human aksidente siya nga napusil sa iyang mang­­hod niadtong Sabado sa gabii sa Barangay Don Pedro Rodriguez, dakba­yan sa Bogo.
Ang biktima nga naila nga si Leexander Flores Lauron, kinsa nakaangkon og samad pinusilan sa dughan, human siya napusilan sa iyang manghud gamit ang improvised .22 nga pistola.
Iya sa ilang uyoan ang maong armas apan wala kini mahinganli atol sa pakisusi sa kapulisan pinaagi ni PO1 Alexis Camelo Villacrusis.
Sa wala pa ang insidente,  alas 9:30 sa gabii, nagduwa og armas si Leexander ug iyang igsuon nga si Gerald, 14.
Atol sa ilang pagduwa, gitutok ni Gerald ang maong pistola sa iyang maguwang ug gikablit ang gato.
“Wala daw kahibawo ang manghod nga naay sulod ba­la ang pusil,” matod ni Villarcucis. (HBL) 
(HBL)
BUKSAN sa Bureau of Customs (BOC) Port of Cebu ug­mang adlawa ang siyam sa 71 ka container vans nga gii­ngong may pinayuhot nga bugas gikan sa China nga mo­kantidad og P20 milyones.
Matod pa ni BOC Port of Cebu Collector Wivina “Baby” Pumatong, si Customs Commis­sioner Isidro Lapeña moanhi sa Sugbo aron mangulo sa pagbukas sa kargamento sa bugas.
Niingon si Pumatong nga ang importers mideklarar sa mga kargamento nga ceramic tiles apan nakita sa X-ray ug sa pasiunang pakisusi nga bugas ang sulod sa container vans.
Ubos sa balaod, ang mga importers kinahanglang mo­ku­hag importation permit sa National Food Authority (NFA) sa di pa komprahon ang bugas gikan sa laing nasod.
Giila ni Pumatong ang mga consignees nga Seven Myth Marketing sa Ermita, Manila ug Rainbow Horizon Enterprise sa Escolta Street, Binondo, Manila. Samtang ang customs broker mao si Mary Faith Duran Miro nga giingong taga Argao, Cebu.
Ang mga opisyales sa BOC Port of Cebu niingon nga posibleng makiha og economic sabotage ang mga smugglers sa bugas tungod sa kadako sa kantidad sa gipayuhot.
Sumala sa Republic Act (RA) 10845 o Anti-Agricultural Smuggling Act of 2016, mahimong ikihag economic sabotage ang magpayuhot og bugas ug uban pa sa kantidad nga di mominos P10 milyones.
Ang smuggler nga masakpang naghimo niini mahimong hukman nga mabilanggo sa tibuok kinabuhi.
Gidugang ni Pumatong nga walo ka alert orders ang naisyu labot sa pagpayuhot og bugas. 
Ang duha ka alert orders nga may 25 ka container vans siya mismo ang mipirma,.
Samtang ang laing unom ka alert orders nga may 46 ka container vans gipirmahan ni Atty. Rico Rey Francis “Koko” Holganza, ang deputy district collector for operations nga OIC-district collector niadtong adlawa.
Ang mga kargamento sa bugas niabot sa Sugbo gikan sa China niadtong Nobyembre 27, 29 ug 30, 2017 ug Disyembre 3, 2017. Gisakay kini sa mga barkong MV Macau Trader, MV Kota Jaya, MV Lobovia, MV AS Ragna ug MV Chattanoga.
Ang mga pinayuhot nga bugas imbargohon sa gobyerno ug pagkahuman ibaligya sa BOC Port of Cebu pinaagi sa public auction. (EOB) 
(EOB)
MOKABAT sa 150 ka mga bata gihatagan og sayo nga Christmas treat sa pagbu­kas sa Kasadya sa South Road Properties (SRP) pina­agi sa paghatag kanila og libreng pagkaon ug rides.
Ang mga bata nga gikan sa Bantay Bata, Pari-an Drop-in Center for Street Children, ug Ce­bu City Sports Grassroots Kids gilingaw sa usa ka paniha­pon, sayaw nila ni Mickey Mouse ug Dora, Tres Palitos, ug grand finals contestants gikan sa It’s Showtime’s The Funny One.
Si Emmanuel Ongkiko, ma­na­ging director sa PAPs, nipa­sabot nga gusto nilang lingawon ang mga bata ning Pasko.
“Because it is Christmas, we want to provide them free food and let them experience the free rides here in Kasadya,” si Ongkiko nagkanayon atol sa grand opening. (SunStar Cebu)
(SunStar Cebu)
PARTY drugs sa mga imnanan ning Pasko ug sa nagsingabot nga Sinulog gibantayan sa Philippine Drug Enforcement Agency-7 human masuta nga na­abot na kini sa syudad sa Sugbo gikan sa kaulohan.
Matod ni PDEA-7 Director Emerson Margate nga duna silay namonitor nga nagpayuhot sa party drugs  sa Metro Cebu diin kasagaran sa ilang mga kustomer kadtong mga anak og sapian nga mahilig sa night party sa mga high end nga imnanan.
Dako ang posibilidad nga atol sa Sinulog modagsa ang supply niini sa syudad sa Sugbo tungod sa mga kalingawan ug ang pagpangabot sa mga bisita gikan sa laing lugar sa nasud.
Tungod niini, pahugtan pa sa PDEA inabagan sa kapulisan sa Central Visayas ang ilang monitoring kinsa kining mga personalidad nga nalambigit sa pagpamaligya.
“Ina anticipate namin yan na magkakaroon ng demand kasi ang dami kasing tao sa Cebu, di ka na makahinga. Mayron ka­­ming pro active measure. We mo­­nitor talaga,” matod ni Margate.
Gipasabot niya nga di sama sa kaulohan ang gidaghanon sa supply sa party drugs nga moabot sa Sugbo tungod sa kamahal niini itandi sa shabu.
Makigtagbo sila sa mga bar managers aron tabangan sila pag-ila kinsa kining mga kustomer nga mamaligya sulod sa ilang establisemento. (AYB) 
(AYB)
ESTUDYANTE nalumos human maanod samtang na­li­go sa sapa sa miaging ha­pon sa Brgy. Lindogon, lung­sud sa Sibonga.
Si Jirmy Decierdo, 12, nagpuyo sa lugar, tinun-an sa grade 7, patay na dihang napalgan human naanod.
Ang mga classmate nibutyag nga nisawom sa sapa si Jirmy, apan gianod sa kusog nga sulog. (GPL)
(GPL)
KANHI sakop sa Special For­ces sa Philippine Army nasikop sa pagpangronda sa mga sakop sa Criminal Investigation and Detection Group-7 sa barangay Basak lungsod sa Compostela alas 5:42 kagahapon sa kaadlawon.
Ang nasikop mao si kanhi Corporal Zaldy Pareja, 56, lumad nga taga Basak Compostela, kinsa nakuhaan og usa ka rifle caliber .45, duha ka kalibre .38 nga revolver, usa ka .45 caliber pistol ug upat ka gagmay nga mga pakete sa illegal nga drugas.
Ang mga operatiba sa CIDG-7 nga gipangulohan ni Chief Insp. Lirio Coral nagdala og search warrant nga giluwatan ni Judge Antonio Marigomen sa Retional Trial Court Branch 61 sa syudad sa Bogo.
Matod ni Coral nga dunay ilang nadawat nga impormasyon sa nanglabay nga mga semana labot sa giingong kanunay nga pagpabuto sa iyang armas ni Pareja.
Sa ilang gihimong back ground investigation ug surveillance ilang nasuta nga tinuod ang gipang tug-an sa mga residente sa maong dapit.
Gihimo usab matod pa ang suspek og goon sa usa ka opisyal sa lungsod, kinsang ngan gipugngan una samtang wa pa makuhai sa iyang habig.
“May nakapagsabi na may armas yan na walang lisensya kaya minanmanan namin at napatunayan nga, sa ginawagang back ground check, goon daw ito doon,” matod ni Coral.
Giangkon hinuon ni Pareja nga sukad niadtong 2010 gihimo siya nga body guard sa opisyal sanglit iya ra usab ning paryente.
Apan wa niya angkuna nga iya ang drugas nga nakuha matod pa sa iyang posisyon lakip na ang armas nga nakuha usab sa mga sakop sa CIDG 7 sa sulod sa ilang panimay sanglit gibilin lang kini sa wala niya mailhing tawo.
“Gibilin ra na sa akoa, wala pud ko kaila ato niya basta niingon to siya nga iya daw balikon mao to gihipos ra gyud nako nga gibutang nako sa aparador, mao nang pag adto nila naa ra na nila nakuha sa aparador,” matod ni Pareja.
Na-dismiss siya sa serbisyo niadtong 1993 human gipasanginlan nga mi abandon detachment ug malversation apan iya ning gipanalipdan nga wala siyay sala.
 Human niadtong mga panahuna wa na siya kabalik sa serbisyo nga maoy hinungdan nga nag body guard na lang.
Nagtuo si Pareja nga dunay nagpaluyo nga politika sa pagkasikop niya sanglit naa siya sa mga politiko nagtrabaho.
NEGUSYANTE gidakop human nakuhaag armas dihang gironda sa kapulisan ang iyang balay kagahapon sa alas 5:45 sa buntag sa Brgy. Suba, dakbayan sa Danao.
Si Dioscoro Casia Manit, 70, alias “Diosing”, minyo giilang stockholder sa mga paltik nga armas, ingon man negosyantig lending, gipusasan nila ni Supt. Joie Yape, Jr., hepe sa Provincial Intelligence Branch (PIB) inabagan sa Cebu Provincial Public Safety Company, Regional Maritime Units 7 ug Danao Police Station.
Ang ronda pinasikad sa search warrant nga gi-isyu ni Judge Jerry Dicdican sa Regional Trial Court (RTC) 7 Branch 25, sa dakbayan sa Danao kabahin sa paghupot sa tag-as nga mga armas.
Ang joint team nga gipanguluhan ni Yape nakakuhag duha ka kalibre .45 nga pistola sa lawak sa balay ni Manit.
Kini dunay magazine ug mga bala, lakip na ang usa ka black widow 9 mm nga may upat ka mga bala.
Si  Yape, hepe sa PIB-CPPO nga nahinabi sa Superbalita Cebu, nagkanayon nga si Manit taudtaud na nga nagnegosyo sa illegal nga armas.
Gipadayag niini nga daghan pang mga susama kang Manit nga nagsilbing mga stockholder sa paltik nga armas nga nagpadayon sa ilang negosyo.
Matod ni Yape nga ang ilang operasyon tubag sa mando ni Presidente Rodrigo Duterte nga panakpon ang mga tawo nga nagnegusyo og illegal nga armas nga sagad maadto sa dautang mga elemento, ingon man adto ipamaligya sa Mindanao.
Si Chief Insp. Jose Losba­ños, sa Regional Maritime U­­­nit, nibutyag nga nasubay nila si Manit human nadakpan nila sila si Euligiano Camance, ug Richel Puno, nga nisakay sa barko sa dakbayan sa Sugbo paingon sa Ozamiz City ni­adtong Nobiyembre 12, nga na­kuhaag 21 ka nagkadaiyang mga klase sa armas.  (GPL) 
(GPL)
UGKATON og balik karong Enero ang lawas ni anhing arsobispo Teofilo Camomot gikan sa lubnganan niini sa shrine sud sa dormitory sa Daughters of Saint Therese Mother House sa Barangay Valladolid, siyudad sa Carcar, habagatang Sugbo.
Si Arsobispo Jose Palma nibutyag nga ibalhin ang lawas ni Camomot sa museum nga duol sa gilubngan niini.
Ang lawas ni Camomot unang giugkat niadtong 2009 gikan sa sam-ang publiko sa Carcar.
Siya namahayag nga apeke ang lugar nga nahimutangan sa lubnganan sa anhing arsobispo ug maghuot ang mga tawo nga moduaw.
“Kay ang rason man gud where he is now siot kaayo ba, ga­­­­may ang space when people come to visit, halos way lugar did­­to,” dugang sa arsobispo sa Sugbo.
Matod niya matugaw usab ang kahilom ug kasolemnidad sa dapit labi na kon mag-ampo ang mga madre kon daghang mga tawo ang mobisita sa lubnganan ni Camomot.
Sumala ni Palma ipahibawo nila ang petsa sa pag-ugkat sa lawas kay gi-adjust pa ni Padre Samson Silloriquez, ang postulator nga nagbase sa Roma alang sa kawsa sa pagpabayaw sa pagkasantos ni Camomot, ang skedyul.
Ang Congregation for the Causes of Saints sa Vatican nitugot na sa diocesan process sa artsidyosesis alang sa kawsa sa pagkahimo nga santos ni Camomot.
Si Palma nisaysay nga naa na sa proseso sila si Silloriquez ug Padre Mhar Vincent Balili, vice postulator sa pag­himo sa “positiu.”
Ang arsobispo nipasabot ang “positiu” kay ang opisyal nga libro sa kinabuhi ni Camomot.
Nakaduso na sila og mga dokumento kabahin kang Camomot ngadto sa Roma nga moabot og 1,600 ka mga pahina.
Ang “positiu” iduso ngadto sa mga Theologian sa Vatican ug sa Santo Papa ug kon kini motugot, mosaka sa sunod nga proseso, ang pagkahimo nga “venerable” ni Camomot.
Niini, mosunod ang mas mahinungdanon nga proseso diin maghipos ug manguha sila og mga estorya o testimonya sa mga tawo nga naayo o namilagrohan pinaagi sa panginlaba ni Camomot ug kon kini makapasar nga mga milagro, ang anhing arsobispo ideklarar na sa pagka beato.  (SCG) 
(SCG)
SHABU, mga paraphernalia sa paggamit sa gidiing drugas,  mobile-wifi ug Samsung Tab, ug mga simpack mao ang  nakuha sa mga tinugyanan sa Talisay City Jail atol sa ilang gihimong greyhound operation.
Ang greyhound operation pinangulohan sa ilang warden nga si Supt. Gil. Inopia sa isolation cell male dormitory.
Matod ni Inopia nga hapit kada adlaw sila mohimog greyhound operation sa ilang pasilidad.
Apan sa miaging adlaw na­kadawat silag taho nga adunay mga ilegal sa ilang isolation cell sa mga lalaki nga adunay unom ka mga piniriso.
Mao kini hinungdan nga  ilang gilusad ang greyhound operation nga miresulta sa pagkasakmit sa usa ka bultong shabu, mga plastic nga adunay lama sa shabu mga shabu paraphernalia, usa ka unit sa Samsung Tab, mobile wifi, charger, ug mga simpack.
Gibutyag ni Inopia nga ang maong mga kontrabando didto nakuha sa posisyon ni Yayam Aliman Gaviola, kinsa nag-atubang og kasong ilegal nga drugas.
Hinuon, si Gaviola mihimakak sa pasangil nga iya ang maong mga drugas nga nakuha ug nitumbok niadtong gipatay nga suspek sa pagpangrakrak nga si Arjianne Bacus nga maoy tag-iya sa mga kontrabando.
Iya hinuong giangkon ang gadgets aron malingaw siya sa sulod ug nadala kini nila sa dihang aduna siyay husay  gikan sa iyang mga paryenti.
Si Inopia niingon nga duha ka mga kaso ang atubangon ni Gaviola una mao ang ilegal nga drugas ug ika-duha ma­o ang pagpasulod sa gad­gets diha sa prisohan.  (DRT) 
(DRT)
HUMAN gipahibawo ni Kon­­gresista Samsam Gullas sa unang distrito sa lalawigan sa Sugbo nga aduna nay budget alang sa pagpalapad sa karsada sa tibuok lungsod sa San Fernando, ang Department of Public Works and Highways (DPWH) mipahibawo nga usa sa ilang nalantawan nga masugatang problema mao ang mga pribadong yuta nga maagian o mapahakan.
Una niini gibutyag ni Kongresista Gerald Anthony Gullas nga nasulod na kini sa ilang 2018 nga budget ug gibutang sa DPWH.
Matod ni Gullas nga kon mahuman ang maong proyekto mao unya kini ang usa sa makatabang nga mapaluag sa dagan sa trapiko sa habagatang bahin sa lalawigan sa Sugbo.
Nagkanayon ang kongresista nga usa kini sa suliran diha sa habagatang bahin tungod kay mabara gayod ang trapiko sa San Fernando tungod kay gagmay pa ang karsada.
Si Engr. Leslie Molina sa 2nd engineering district nii­ngon nga ang rehiyonal nilang buhatan maoy nihimo sa program of works tungod kay nilapas man sa P100 milyones ang kantidad sa maong proyekto.
Apan usa sa ilang nakitang suliran mao ang tag-iya sa mga pribadong luna nga maapektohan sa pagpalapad sa karsada tungod kay aduna man gayoy mga tag-iya nga magmagahi ug dihang dapita malangan ang ilang proyekto.
Samtang ang uban mosukol ug maabot gayod ngadto sa korte nga mosangko usab sa pagkalangan.
Hinuon ang pagpalit sa maong mga luna nalakip na sa budget nga muabot sa P290 milyones.
Gibutyag ni Gullas nga kon mahuman kini sa 2018 ang pagpalapad sa karsada lahos na gayod sa lungsod sa Carcar ug lungsod sa Sibongab iya na usab nga ilakip sa 2019 budget.  (DRT) 
(DRT)
DOBLE ang madawat unya sa mga regular nga kawani sa Mandaue City Hall karon Pasko.
Kini human  giaprobahan sa konseho sa dakbayan ang pag­hatag sa P5,000 Productivity Enhancement Incentive (PEI) ug ang Year-End Cash Incentive nga bugti sa usa ka buwan nga suholan. Lakip sa makadawat niini ang mga piniling opisyal sa dakbayan.
Sa nilabayng sisyon sa konseho sa dakbayan sayo ning semanaha, giaprobahan sa konseho sa dakbayan ang duha ka draft ordinances (DOs), 143- 2016 ug 146-2017 ni Konsehal Nenita Layese.
Sumala sa DO 143-2017,  ang pagpanghatag ug PEI base sa section 6 sa EO no. 2011 nga nagkanayon nga sukad Disyembre 2016, ang PEI ihatag sa tanang mga kwalipikadong kawani sa gobiyerno sa di mosayo sa Disyembre 15.
“It is imperative to grant additional year-end incentives to these officials and employees for their efforts and dedicated service for the city of Mandaue,” tipik sa nalatid usab sa  DO 146- 2017 ni Layese. (JPP) 
(JPP)
GIHATAGAN og ultimatum ni Mayor Tomas Osmeña ang SM Prime Holdings Inc. (SMPHI) pagtangtang sa ilang cube nga estruktura atubangan sa SM Seaside City.
Si Osmeña nihatag og higayon sa SMPHI hangtod katapusan sa selebrasyon sa  Sinulog Grand Parade 2018 diin gitumong sa adlaw  sa Balaang Bata nga si Snr. Sto. Niño.
Gibahad sa mayor nga kon dili makuha ang cube nga nahimutang sa setback kon lugar nga dili angayan tukoran og estruktura iyang sirad-an ang mga sinehan sulod sa SM Seaside ug ilang department store.
Opisyal sa SMPHI nibutyag sa Superbalita Cebu nga “no comment” una sila sa gianunsyo sa mayor diin ang landscape kilid sa ilang mall ila nang giguba.
Apan gipadayag ni Osmeña nga walay labot ang mga tenant o nag-abang sulod sa SM Seaside City uban sa pagbutyag nga dili na siya motugot nga adunay bag-ong patigayon sulod sa maong mall nga mokuha og business permit sa City Hall.
Ang pamahayag sa mayor giluwatan human gibasura sa Regional Trial Court branch 9 ang petition nga giduso  sa SMPHI batok sa Cebu City Government labot sa renewal sa business permit sa labing dakong mall sa Sugbo. (PAC) 
(PAC)
IPADAKOP ug ipapriso ni Ma­yor Tomas Osmeña ang mga tawo kinsa mag-inom atol sa Sinulog Grand Parade sa Enero sunod tuig.
Si Osmeña gikatakdang mo­lu­wat og executive order aron pag-ban sa inom atol sa maong adlaw diin did-an ang mga tawo pag-inom bisan sulod sa mga restaurant-bar (restobar).
“No drinking. People are going to drink one way or the other. If you get caught I will put you in jail. Put you inside the Kaohsiung bus,” bahad ni Osmeña.
Apan posibleng sa South Road Properties (SRP) iyang itugot nga dunay mabaligya nga ilimnon.
Ang mayor gusto nga mopahamtang og disiplina sa mga tawo panahon sa Sinulog sanglit siya nabalaka sa mga terorista nga mohimo og kasamok atol sa maong adlaw.
“My fear is very simple. If the bomb explodes and every body is hubog (drunk)...patay. The damage is more than the bomb itself,” dugang ni Osmeña.
Iyang gipadayag nga andam ug tagana kanunay ang mga terorista sa pagbuhat og kasamok bisan unsa nga oras.
Di nila igsapayan bisan kon kini nagkahulagan sa ilang kinabuhi.
Iyang gihulagway nga ang nahitabo sa mga terorista sa siyudad sa Marawi diin gatusan sa ilang mga kauban ang namatay ug gikasakit sa ilang mga kauban.
Di layo sa kamatuoran nga sila mohimo og kasamok aron makabawos.
Giklaro sa mayor nga wa siya niingon nga moanhi sa Sugbo ang mga terorista apan maayong managana ug mangandam sa tanang higayon sanglit di ma-screen ang tanang tawo.
PITO ka mga kawani sa gobiyerno, lima niini nagtrabaho sa Danao City Hall, ang nagpositibo sa paggamit og shabu sa gipahigayon nga usa ka semana nga kinalit nga drug test sa Cebu Provincial Anti-Drug Abuse Office sa upat ka mga local government unit.
Samtang, usa ka maestra sa dakbayan sa Danao usab ang nag­positibo usab sa paggamit og shabu sa buwag nga drug test sa Cpadao niadtong Oktubre.
Si Ivy Remedios Durano-Me­ca, pangu sa Cpadao, ni­but­yag nga 843 tanan ka mga empleyado sa usa ka siyudad ug tulo ka mga lungsod sa lalawigan sa Sugbo ang gi-drug test gikan sa Disyembre 1 hangtod sa Disyembre 6.
Kini naglakip sa Danao ug mga lungsod sa Alegria, Consolacion ug Aloguinsan.
Si Meca niklaro ang nagpositibo nga mga kawani kay ipaubos pa sa confirmatory test sa Department of Health sa kaulohan.
Apan nakompirmar na sa Cpadao nga nagpositibo sa paggamit og shabu ang maestra sa high school sa publikong tunghaan sa Danao base sa nadawat niini nga resulta sa confirmatory test gikan sa DOH duha ka semana na ang nakalabay.
Si Meca namahayag nga nakadawat na og kopya sa confirmatory test ang superintendent sa Danao Division sa Department of Education.
Matod niya, tinuon ang degree sa addiction sa maong ma­es­tra aron mahibaw-an kon unsa nga level ang programa sa drug rehabilitation niini.
“Then diha pa mahibaw-an kon asa siya dapat low risk ba siya, med or high,” dugang ni Meca. (SCG) 
(SCG)
NASIKOP na sa mga sakop sa Cebu City Police Office ang duha ka mga suspek sa pagtigbas patay sa magtiayon sa Barangay Guba, siyudad sa Sugbo niadtong Martes sa gabii.
Ang nasikop giila nga si Jovan Magdadaro, live in partner sa anak sa magtiayong Liesyl ug Edwin Bordadora sa Sityo Katibis, nga giingong dunay dakong kasuko kanila.
Lakip sa nasikop ang higala niini nga kauban ni Magdadaro sa pagpanigbas nga si John Lou Ardena.
Ang duha giing mga drug user.
Matod ni Supt. Ryan De­varas, hepe sa Intelligence and Detective Management Bu­reau (IDMB) nga niangkon si Magdadaro nga ilang gipla­no­han ang pagpatay sa magtiayon human siya gikasab-an.
Wala matod pa makauyon ang magtiayon sa live-in sa ilang anak nga maoy hinungdan sa kasuko sa suspek.
“Gi amin sa suspek nga ilang gipatay ang mag-asawa kay gikasuk-an daw siya kay wala daw kauyon sa ilang pag live sa anak ani mao to gitabangan nila ug tigbas,” matod ni Devaras.
Si Magdadaro pa ang unang nipahibawo nianang gabii nga iyang nakaplagan si Liesyl nga patay na unahan sa pinuy-anan niini.
Nagduda sa sinugdan ang mga pulis nga si Edwin ang killer, apan nianang buntag ni­ad­­tong Huwebes nakaplagan kini sa mga pulis nga patay.
Ilang gisalikway nga tulis ang motibo kay wa gikuha ang mga butang sa magtiayon, apil na ang kwarta. (AYB) 
(AYB)
KASAKIT ug kaguol ang na­sinati sa katawhan sa Bara­ngay Ermita sa paglubong kang anhing Barangay Ka­­pi­­­­tan Felicisimo “Imok” Ru­pinta kagahapon sa hapon.
Nasusama usab kini og political rally tungod sa mga placard nga nagsaway kang Mayor Tomas Osmeña, numero uno nga kritiko ni Rupinta ug pagsinggit sa iyang mga supporter sa ilang pag-agi sa Cebu City Hall. 
Usa ka misa sa Our Lady of Mt. Carmel Parish-Recoletos nga gipangulohan ni Fr. Joseph Granada.
Ningtambong ang mga opis­yal nga sakop sa Barug Team Rama nga gipangulohan ni kanhi mayor Mike Rama uban nila ni Bise Mayor Edgardo Labella,  mga konsehal nga sila si Renato “Junjun” Osmeña, Joel Garganera ug Raymond Alvin Garcia.
Emosyonal ang mga kataw­han ug nakita gyud kung unsa kabug-at ug kasakit ang ilang gibati sa pagkawala sa ilang pinalanggang Kapitan.
“Kami tanan nga naa diri, have shown our grieve, our disenchantment at 35 years in the barangay, in the world of street trading and vending...being ambushed. And that is why kami sa Barug Team Rama uban ning katawhan sa Ermita mismo nangita og hustisya kinsa man gyud ang mastermind,” matod ni Rama.
Dako usab og pasalamat ang pamilya ni Rupinta sa suporta sa partido ug sa katawhan sa Ermita.
Mga resista dunay bug-at kaayong mga pulong batok kang Osmeña samtang ang uban nanaghilak sa ilang pagpanamilit sa kapitan.
“Hustisya! Tomas, berdugo ka!,” singgit sa mga supporter ni Rupinta samtang ang ubang nanglabay og mga water bottle sa ilang pag-agi sa entrance sa Cebu City Hall.
Duna pay namalikas kang Osmeña ug kang Winifredo Miro samtang nagwara-wara sa ilang placards nga naa ang mga ngan.
“Tomas, kung ikaw pud ang ma­matay, magpaparty ang tibu­ok Ermita! Wala kay friends,” matod sa usa ka placard.
“Wine Escariote, angay bita­yon! Hudas sa Barangay Ermi­ta!,” matod sa laing placard.
Dihang gibuksan ang lungon ni Rupinta sa dayong pagtunod kaniya sa iyang lubnganan sa Queen City Memorial Garden, ang pamilya ug kahigalaan nisinggit og  “Ayo-ayo, Kap!” (USJ-R Intern Mary Diane Salasayo, dugang taho ni JOB)
(USJ-R Intern Mary Diane Salasayo, dugang taho ni JOB)
SUSPEK sa pagpangrakrak sa Talisay City Jail nga gipatay niadtong Huwebes sa hapon dihang nakagawas sa pasilidad hayan giunay ra usab sa nisugo kaniya.
Patay nang niabot sa Talisay City District Hospital si Arjianne Bacus, taga Brgy. Lawaan 3, dakbayan sa Talisay pasado alas 3 sa hapon niadtong Huwe­bes tungod sa samad sa lawas.
Duha ka mga tawo nga nagmotorsiklo ang nipusil kang Ba­cus nga nag-inusara.
Si Bacus maoy usa sa duha ka akusado sa pagpangrakrak sa Talisay City Jail sa miaging buwan apan nakapiyansa.
Matod ni Supt. Gil Inopia, jail warden sa Talisay City Jail, niadto pa untang Nobyembre 28 ang release order ni Regional Trial Court (RTC) Branch 7 Judge James Hi­malaloan kang Bacus. (DRT) 
(DRT)
ANG Department of Health (DOH) modemanda sa Sanofi sa pag-uli sa P3.5-billion nga gibayad alang sa Dengvaxia vaccines.
Gawas niini, abagahon usab ang nagasto sa nangaapektuhang mga biktima sa pagpaospital, matod ni Health Secretary Francisco Duque III.
“We will demand the refund of the P3.5 billion paid for the Dengvaxia, and that Sanofi set up an indemnification fund to cover the hospitalization and medical treatment for all children who might have severe dengue,” matod niya sa usa ka. 
Ang DOH nisuspenso sa dengue vaccination program niadtong Disyembre 1 human ang Sanofi Pasteur nipahibawo nga ang Dengvaxia vaccine mopadako sa risgo sa grabeng dengue sa mga tawo nga wa pa matakboyi og dengue sa wa pa bakunahi. 
Kapin sa 700,000 ka mga bata ang nakadawat na sa mao nga bakuna sukad sa miaging tuig.
Si Duque niingon nga ang DOH nihimo og task force nga mag-review sa dengue vaccination program sa kagamhanan nga nagsugod sa Marso 2016.
Iyang giawhag ang publiko nga magmabinantayon.
“Akoy nanawagan na ma­ging mapagmatyag din po kayo. Bantayan ang mga sintomas ng den­­gue, at wag mag-atubiling dal­­hin ang pasyente sa pinakamala­­pit na doctor o pagamutan." (Sunnex)
(Sunnex)
DUNA nay nidaog nga bidder nga mohimo og license plates alang sa sakya­nan ug motorsiklo sa na­sod.
Ang Land Transportation Office niisyu na og notice of award sa Trojan Computer Forms Manufacturing Corporation ug J.H. Tonnjes E.A.S.T GmbH and Co. KG Joint Venture niadtong Disyembre 1, 2017 isip mananaug nga bidder alang sa pagpalit og mga plaka nga nagbalor og P978.8 milyones.
Gipahibawo kini sa LTO human gisaway ni House Speaker Pantaleon Alvarez si LTO Chief Edgar Galvante nga giingong nag­mika sa iyang trabaho sa ka­pakyas pag-aksyon sa mga suliran sa supply sa license plates.
Kapin sa sayis milyones ka mga plaka sa mga sakyanan ug motorsiklo ang na-backlog sa LTO sa tibuok nasod gikan sa Hulyo 2016 hangtod sa Nobiyembre 2017.
Dinhi sa Central Visayas, si LTO 7 Director Alita Pulga nibutyag nga di mominos sa 83,024 ka mga plaka ang himuonon alang sa bag-ong mga sakyanan nga narehistro sa rehiyon gikan sa Hulyo 2016 hangtod sa Disyembre 2016.
Samtang 136,070 ka mga plaka gikan sa Enero 2017 hangtod kagahapon.
Matod ni Pulga sa Superba­lita Cebu nga ang maong mga sakyanan duna nay naka-assign nga mga plaka apan ang orihinal nga license plates kay i-manufacture pa.
Gilaoman nga karong Marso 2018 masugdan og hatod ang pasiuna nga mga plaka gikan sa manufacturer.
Niadtong 2013, gikwestyon sa Commission on Audit ug mga korte ang pagpalit sa LTO og mga plaka alang sa mga motor vehicle ug motorcycle ug ang mga kaso nag-ung-ong hangtod karon. Ang pagpalit og mga plaka alang sa mga sakyanan nga narehistro gikan sa 2014 hangtod sa 2018.
Pagka 2016, ang Korte Suprema niisyu og temporary restraining order nga nagpugong sa LTO ug Department of Transportation and Communication sa pag-release ug pag-apudapod sa 700,000 ka mga plaka nga gitugyan sa Bureau of Customs human ang supplier-importer sa license plates napakyas sa iyang bayranan nga obligasyon sa BOC.
Sa 700,000, adunay 2,322 ka mga plaka alang sa motor vehicle nga narehistro gikan sa Hulyo 2015 hangtod sa Oktubre 2015 ang ighahatag samtang 15,002 ka mga plaka og motor gikan sa Nobiyembre 2015 hangtod Pebrero 2016 nga mga tran­saksyon ang ighahatag.
Dihang niasumir ang bag-­­o­ng administrasyon ni Presiden­te Rodrigo Duterte niadtong Hulyo 2016, way gigahin nga pundo alang sa pagpalitog mga plaka alang sa 2016, 2017 ug 2018.
Apan si Galvante nihangyo og dugang pundo nga P400 milyones nga naapil sa pundo sa LTO sa 2017 aron ipadayon ang pagpalit og mga plaka.
Niadtong Nobiyembre sa mi­a­ging tuig, si DoTr Secreta­ry Arthur Tugade nitugot sa hangyo ni Galvante ug nipadap­lin og P1 bilyones gikan sa pun­do sa iyang buhatan. (SCG) 
(SCG)
SI Cordova Mayor Therese Sitoy-Cho ang nakig-ala­yon sa International Justice Mission (IJM) – Cebu sa ilang kampanya batok sa online sexual exploitation of children (OSEC).
Nasayran nga ang OSEC usa ka matang sa pang-abuso ngadto sa kabataan nga nagkataas ang kaso dinhi sa nasud gumikan sa pag-usbong sa paggamit og internet.
Pinaagi sa pagpirma og memorandum of agreement (MOA) ang kagamhanan sa lungsod sa Cordova misuporta sa maong kampanya diin gatusan ka mga tinun-an, civil society leaders ug mga opisyal sa munisipyo ang nagsilbing saksi sa maong kalihokan.
Ang pinirmahay giatol sa kasaulogan sa National Children’s Month nga gipahigayon sa Cordova covered court sa miaging buwan.
Si John Tanagho, field officer director sa IJM nagsilbing co-signatory sa MOA signing ang nanghinaot nga hingpit nang ma-undang ang OSEC dili lang sa maong lungsod lakip sa ubang dapit sa nasud.
Dili ikalimod nga ang Cordova gi-ila nga kanhi “hotspot” sa maong matang sa human trafficking ug tungod niini, gihingusgan ni Mayor Sitoy-Cho ang kampanya sa katuyoan nga mahunong.
"We are so very encouraged by Mayor Sitoy-Cho’s leadership in the fight against OSEC.  This MOA further strengthens our partnership to once and for all END OSEC in Cordova,” matod ni Tanaghao. (FVQ) 
(FVQ)
SUBSOB nga pagpanglim­pyo sa palibot maoy gihingusdan sa kagamhanan sa dakbayan sa Lapu-Lapu aron batokan ang pagkuyanap lamok nga nagdala sa  de­n­gue virus.
Gitug-an ni Mayor Paz Radaza nga human nga nakada­wat og taho kalabot sa giingong side effects sa Dengvaxia vaccine gipalapdan sa siyudad ang kampanya batok sa sakit nga dengue ug usa sa epektibong paagi niini mao ang pagpanglimpyo ilabi na ngadto sa breeding sites sa mga lamok.
Base sa talaan sa City Health Office, kapin sa 35,000 ka mga bata ang nahatagan sa Deng­vaxia vaccine sa unang dose  niadtong Hunyo ug Hul­yo ning tuiga.
Apan nakapabalaka sa mga ginikanan nga inay moprotehir sa bakona batok sa dengue virus mahiagom na hinuon sa mas grabe nga sakit sa dengue.
“By the time nakadungog ta sa storya, I called up Dr. Rodolfo Berame, (city health officer). I think what we need to do is to monitor the children,” matod ni Radaza.
Nipadala sab og suwat si Radaza ngadto sa Department of Health (DOH) 7 nga nangayo og dugang pasabot kabahin sa Dengvaxia. (FVQ) 
(FVQ)
GIAPROBAHAN na ang P1.4 bil­yones nga pundo sa Provincial Health Office (PHO).
Si Dr. Rene Catan, pangu sa PHO, nibutyag sa unang quarter sa sunod tuig mahatod na ang duha ka sea ambulances.
Matod ni Dr. Catan, mapa­sa­yon na ang paghatod ug pagkuha sa mga pasyente sa kaislahan sa lalawigan sa Sugbo pinaagi sa duha ka sea ambulances. (SCG) 
(SCG)
NADASIG  si Carmen Reme­dios Meca-Durano, hepe sa  Cebu Provincial Anti-Drug Abuse Office (CPADAO), sa Base sa pamahayag ni Archbishop Jose Palma bahin sa pagtutok sa rehabilitisas­yon sa naulipon sa drugas.
Matod ni Durano nga kinahanglang 50/50 ang aks­yon sa Philippine Nat­ional Police (PNP) sa kampanya batok sa gidiling drugas.
Gikutlo sa pamahayag ni Pal­ma nga gawas sa subsob nga pagpa­nakop, himuon ang seryuso nga rehabilitasyon.
Sa hingpit nga rehabili­tas­yon, dugang ni Durano, moubos usab ang demanda gidiling drugas samtang gihimo ang hu­got nga operasyon sa pagwag­tang sa tinubdan sa drugas.
Ug mas malampuson ang kam­­panya sa awtoridad kon dunay halapad nga suporta gikan sa komunidad busa giduso paghimo sa Community Base Treatment Program (CBTP).
“This fight is really a shared responsibility, everybody must play its role,” matod ni Durano.
Pinaagi sa paghatag og suporta sa CPADAO sa pagpaubos sa demand sa druga, daghang local government units (LGUs) nga migradwar sa CBTP ug narepormador nga nagpamatuod nga ma­lam­puson ang CBTP.
Agg mga graduwalo sa CBTP naghatag og paglaom  nga makatrabaho og balik ug manginabuhing normal, kini sukdanan sa  maayong resulta sa hiniusang paningkamot sa  nakalainlaing or­gani­sasyon nga nipatuman sa  CBTP.
Gitataw ni Durano nga ang CPADAO hugot nga nakig-a­layon sa Department of Health 7 (DOH) alang sa pag-­monitor sa mga migraduwar aron mareporma.
Dunay 2,798 ang migradwar sa CBTP sa Sugbo base sa framework sa DOH 7 gikan sa dakbayan sa Naga ug Bogo  ug mga lungsod sa Argao, Dalaguete, San Remegio, Carmen, Sogod, ug Boljoon.
Dugang 24 ka LGUs sa amihanan ug habagatang bahin sa lalawigan sa Sugbo nga on-going ang ilang pagpahigayon sa  CBTP. (Michelle Anne Obor, USJR intern)
(Michelle Anne Obor, USJR intern)
CATARMAN, NORTHERN SAMAR - Gipauwanan og bala sa mga gituhoang sakop sa Communist Terrorist nga New People’s Army (NPA) ang mga sakop sa Charlie Company sa 43rd Infantry Battalion.
Moabot sa 150 metros ang gilay-on sa kasundalohan gikan sa mga NPA. 
Way nakalas ug samdan sa mga sakop sa 43rd IB. 
Wa usab masayri sa bahin sa mga NPA kinsa miatras human sa pipila ka minutos nga pinusilay. 
Gihimo gilayon ang hot pur­suit operation batok sa NPA ug gialerto ang uban nga kampo sa militar. 
Sud ning tuiga, makadaghan nga higayon na nag-eng­kwentro ang NPA ug militar. (JKDP) 
(JKDP)
JARO, LEYTE - Lima ka kanhi sakop sa New Peoples Army (NPA) ang nakadawat og tabang gikan sa gobyerno. 
Dul-an sa P100,000 ang nadawat sa mga kanhi NPA diin lakip na niini ang cash ug livelihood assistance. 
Matod ni Gob. Dominic Petilla, di sila mohunong nga makab-ot ang kalinaw sa lugar ug nagpasalamat sa mga mitahan nga kanhi NPA. 
Gipalanog usab ni Brigadier General Francisco Mendoza Jr., labaw sa 802 brigade sa Philippine Army, ang ihap sa mitahan nga NPA naghatag og maayong indikasyon sa kahapsay ug kalinaw. (JKDP) 
(JKDP)
SEVILLA, BOHOL - Samdan nga gidala sa tambalanan ang usa ka panday human giingong gitigbas sa iyang higala dihang miinit ang panaglalis samtang nagtagay didto sa Barangay Lico-lico, lungsod sa Sevilla niadtong Martes. 
Giila ang biktima nga si Arsenio Paler, minyo ug residente sa Baranagy Bayawan, Sevilla. 
Samtang ang suspek giila nga si Menardo Orillo, minyo ug residente sa Brgy Lico-lico. 
Sa pakisusi sa kapulisan, nagtagay ang grupo kalit lang nagkalalis ang biktima ug suspek diin nagsinukliay og mga mahait nga pulong nga maoy nakapainit sa panagbangi sa duha. (LRB)
(LRB)
TAGBILARAN CITY - Usa ang probinsiya sa Bohol nga napili nga bisitahon sa mga kandidata sa Miss Universe 2017. 
Kagahapong adlawa sakay sa pribadong abyon, niabot sa Bohol ang tulo ka mga kandidata sa miaging Miss Universe 2017 nga sila si Miss Universe Philippines- Rachel Peters, Miss Universe Russia- Ksenia Alexandrova ug Miss Universe Malaysia- Samantha Katie James. 
Diretsong mi-courtesy call ang mga kandidata sa buhatan sa gobernador didto sa People’s Mansion sa dakbayan sa Tagbilaran diin giabi-abi ni Acting Vice Governor Venzencio Benjie Arcamo uban sa kapikas sa gobernador nga si Balilihan Mayor Pureza Chatto isip representante ni Gobernador Edgar Chatto nga kasamtangan mi­­tambong og usa ka tigum gawas sa Bohol. (LRB) 
(LRB)
DAKONG samad sa liog ang naangkon sa 40 anyos nga ginang nga nga wa nay kinabuhi nga napalgan sa may bung-aw nga dapit sa sitio Katibis, Barangay Guba, sa syudad sa Sugbo alas 10:30 Miyerkules sa gabii.
Unang gituohan nga ang bana ang naghimo sa krimen sanglit nakit-an sila sa ilang mga silingan nga nagtinubagay ug gituohan nga nakainom usab ni.
Apan sa follow up operation sa mga sakop sa Homicide section kagahapon sa buntag, napalgan usab nila ang bana nga patay na ug buak ang ulo ug nakaangkon og dag­hang mga tinigbasan sa lawas.
Ang mga biktima giila nga silang Liesyl Bordadora, 40, negosyante og pagkaon sa maong dapit, ug ang bana nga si Edwin Bordadora, 37.
Unang nakadiskobre sa asawa ang kapuyo sa anak niini nga niagi sa tindahan.
Nabantayan niini nga nagkagubot ang mga butang sa sulod sa tindahan nga maoy hinungdan nga nagduda ni nga dunay dautang nahitabo.
Nakita niya ang pat-ak sa dugo sa dalan nga maoy iyang gisunod ug 10 ngadto sa 15 metros duol sa bung-aw, nag buy-od ang lawas ni Liesyl.
Sa imbestigasyon nga gihimo ni SPO2 Winston Ybañez, unang nakamatikod nga dunay nagbanaw nga dugo sa dalan pipila lang ka metros ang gilay-on sa ilang pinuy-anan.
Gituohan nga pasado alas siete pa sa gabii nahitabo ang krimen sanglit usa sa mga silingan nakabati pa og singgit nga nangayo og panabang.
“Sa pagkakaron wala pa mi suspek kay ang unang gidudahan nila apil gani ang anak nga ang ilang papa ang nagpatay sa ilang mama pero pagkakita namo nga namatay sad ang bana dako ang posibilidad nga naay laing nagpatay nila,” matod ni SPO2 Winston Ybañez.
Dugang ni Ybañez nga dunay kasuko ang killer sa magtiayon tungod sa kadaghan sa mga samad niini.
Mga bukton ni Edwin hapit maputol ug naboak na ang bagul-bagul niini samtang si Liesyl dunay mga tinigbasan sa lawas.
Nagtuo ang mga imbestigador nga giatangan ang magtiayon base sa nakitang tinigbasan sa mga sagbot sa dapit.
Nakakuha ang Crime Scene Investigation Unit og kwarta nga iya ni Liesyl lakip na ang mga gipangompra niini.
“Kon tulis pa ni, wala na unta ang kwarta, naa ra man. Naa man pud ang mga pinalit,” dugang ni Ybañez.
Mopalawom pa sa imbestigasyon ang kapulisan aron motibo masayran.
MGA malapason sa balaud sa trapiko sa Mandaue City maglisod na og lusot.
Duha ka bag-ong units nga nag­gamit sa moderno nga tek­nolohiya nga daling ma­ka­bantay sa mga kalapasan sa trapiko maoy gamiton unya sa Traf­­fic Enforcement Agency of Man­daue (TEAM) sa pagdakop sa mga nilapas sa lagda sa trapiko. 
Matod ni Glenn Antigua, pangulo sa Team, gisugdan na nila ang paggamit sa Intelligent Transport System (ITS) sayo ning semanaha. 
Ang usa ka unit sa camera niini gitaod sa may Maguikay flyover niadtong Martes samtang ang laing usa ka unit anaa gitaod sa sakyanan sa Team ug gisuwayan na nila kini didto sa City Times Square sa miaging gabii. 
Sa pakighinabi sa Superba­lita Cebu, si Antigua niingon nga ang camera sa maong sistema makabasa sa plate number sa mga sakyanan, speed limit ug uban pa. 
Matod sab ni Mayor Luigi Quisumbing nga nga adunay kapabilidad nga morehistro ang maong sistema og kalapasan susama sa overspeeding ug illegal parking, counterflo­wing, illegal turns ug uban pa.
Ang hulagway nga makuha niini ilabi na sa plate number diretsong ipadala sa Land Transportation Office (LTO). 
“License plate recognition can immediately flag vehicles in hot pursuit. They can also detect vehicles that have been car/motornapped. Facial recognition in conjunction with PNP, NBI etc that will flag wanted persons that have passed the cameras,” dugang ni Quisumbing. 
Gitataw sab ni Antigua nga dako ang matabang sa kahimanan ilabi na sa pagsulbad sa mga krimen susama sa pagpangawat og sakyanan. 
“Ang mahitabo ani, for example, naay carnapped vehicle niya tagaan ta og plate number. Then i-input lang nato ang plate number sa carnap vehicle sa system, then after ana mag-roving to siya unya makit-an niya to ang plate number sa carnap vehicle, mo-alarm na siya. Mo-warning siya nga nakit-an na ang gikawat nga sakyanan maong ma-trace kon asa padung,” matod niya. 
Ang sistema nga gitaod sa ilang sakyanan ilabi na sa mga dagkong kalihukan alang sa seguridad niini. 
Nanghinaot si Antigua nga ang kahimanan isip parte sa programa nga no-contact ap­prehension dali nga ma­­ka­sikop sa nagpasagad nga motorista. (JPP) 
(JPP)
WA na paabta sa Pasko ang tulo ka gihulagway nga illegal structures nga gitukod daplin sa Mactan Channel habig sa Sityo Spirla, barangay Poblacion, dakbayan sa Lapu-Lapu, gi-demolish kini kagahapon sa buntag.
Giila sa hepe sa City Disaster Risk Reduction Management officer Andy Berame ang tag-iya sa maong mga balay paabangan nga sila si Cecilia Freeze, City Councilor Gregorio Paquibot ug Noel Potot.
Ang usa sa tulo ka estruktura nga gipaguba usa ka 14-door apartment nga ginama sa light materials nga gipanag-iya ni Cecilia Freeze nga atua sa gawas sa nasud.
Sa pa-abangan nga gipanag-iya ni Paquibot, usa sa mga silingan nagkanayon nga di ang opisyal maoy orihinal nga tag-iya niini.
Ang maong balay gi-prenda sa tag-iya diha ni Paquibot gumikan sa emergency nga panginahanglan hangtod nga wa na malukat. 
Pakyas ang Superbalita Cebu sa pagkuha sa habig ni Paquibot alang sa kompirmasyon.
Nagpabilin nga malinawon ang demolition kay way nikuwestiyon o suway nga misukol sa gihimo sa kagamhanan sa Lapu-Lapu.
Si Lapu Lapu City Mayor Paz Radaza nipagawas sa kamanduan sa pag-demolish sa mga illegal structure human niadtong tulo ka balay nga natumpag gumikan sa giingong paghampak sa bawod resulta sa pag-agi sa fastcraft niadtong Oktubre 24, 2017.
Duha ka magtiayong senior citizen ang na-angol gumikan sa pagkahulog sa dagat sa dihang nalusno ang ilang gipuy-an.
Sa gihimong pakisusi sa City Urban Poor nasuta nga moabot sa 72 ka mga balay ang illegal nga gitukod.
Gawas niadtongg nagpa­abang adunay mga balay nga gipabarog sa baybayon.
Mipasalig ang mayor nga mohatag og P10,000 nga financial aid ug relief goods ngadto sa house owners kan­sang balay gipaguba.
Kasamtangan nga gitun-an sa Siyudad ang ikaduhang hugna sa demolisyon ilabi na nga mipatunga ang Presidential Commission for the Urban Poor (PCUP).
Usa ka residente nga nagdumili sa pagpa-ila nagyawyaw sa lakang sa Siyudad kay dugay na silang namuyo sa maong lugar sukad pa sa mga nangaging local chief executives.
Iya sab nga gisalikway ang na-unang taho sa media nga tungod sa pagtadlas sa fastcraft sa Mactan Channel nga maoy naka-ingon nga na.
GIPAUBOS sa greyhound ope­­ra­tion ang Cebu City Jail sa Philippine Drug Enforcement Agency 7 inabagan sa Ce­­bu City Police Office ug Bu­­reau of Jail Management and Penology gahapon sa buntag.
Apan way nakuhang illegal nga drugas ang mga operatiba gawas sa mga drug paraphernalia ug 10 ka cellular phones nga gipanag iya sa mga binilanggo.
Matod ni Jail Supt. Renante Rubio, jail warden sa Cebu City Jail nga una kining major greyhound operation sukad siya milingkod isip Jail warden sa maong bilangoan usa ka buwan na ang nakalabay.
Wa na masurpresa si Rubio nga wa silay makuha nga illegal nga drugas sulod sa selda sa mga binilango nga nalambigit sa illegal nga drugas sanglit matag adlaw ilang gihimo ang surprise inspection.
Kini nagpasabot nga way drugas nga gipayuhot agi sa jail padulong sa gawas kay gikunsumo na lang, samot nga kini mahal na kaayo.
Iyang giangkon nga ang mga dalaw ra usab ang mosuway og payuhot sa sulod sa bilangoan diin ang mga suspek mogamit og bata aron way tulobagon kon masakpan sa jail officers.
Niadtong miaging adlaw usa ka bata ang ilang nasakpan nga suway unta nga mopasulod sa pinakete sa illegal nga drugas.
“Gahapon nakadakop tag bata gibutang ang shabu sa 100 peso bill iyang gikumkom karon pagkadakop niya ang buhaton sa mga ginikanan dili mosulod paunahon ang anak madakpan na gani modagan ang inahan,” matod ni Rubio.
Tungod sa kahugot sa pagban­tay sa entrance, lisod na usab ang mga kontrabando sa pagsulod nga usa sa hinungdan nga way nakuha nga drugas. (AYB) 
(AYB)
SIGURIDAD sa lubong ni Ermita Barangay Kapitan Felicisimo “Imok” Rupinta andam na.
Kapin sa 50 ka mga pulis ipakatap sa syudad sa Sugbo gikan sa barangay diin gihaya ang kapitan paingon sa lubnganan niini.
Karong hapon gitakdang ihatod na sa lubnganan si Rupinta human kini banhigi sa gituohan nga upat ka mga tawo.
Tungod niini ang kapulisan mihan-ay dayon sa ilang paghatag sa siguridad gikan sa barangay gym sa Ermita paingon sa simbahan diin siya misahan sa katapusang higayon.
Di momenos 50 ka mga pulis gikan sa Carbon police station ug Mabolo maoy gitahasan nga mobantay sa rota ug area security kay gituohan daghang supporters niini sa Sugbo ang mohatod. (AYB) 
(AYB)
GISUGDAN na sa  Prevention, Res­toration, Order, Beautifica­­tion and Enhancement (Probe) ang pagpatuman sa disci­­pline zone sa Osmeña Blvd., Cebu City inabagan sa kapulisan.
Bantayan ang mao nga karsada sud sa 24 oras sa tibuok semana sa umaabot nga mga adlaw.
Kaniadtong Sabado gisugdan na ang “walk through” gikan sa Fuente padulong sa Plaza Independecia og  giubanan kini sa mga kapulisan.
Matod ni Ronwaldo Diloy, head sa operations sa Pobe, nga adunay vendors nga naapektohan hilabi na sa gitawag og “lost vendors”.
Gikinahanglan mosunod sa sila sa guidelines nga gilatid sa Division for the Welfare of the Urban Poor (DWUP) kay kon molapas, dakong posibilidad nga sila mapahawa.
“Gitagaan ra na sila og privilege tungod kanang gitawag nga temporary approval mao na ang pamaagi nga nagka income sila,” matod ni Diloy.
Usa sab sa mga plano ang pagpadaghan sa mga person­nel nga gikan sa duha ka shifts, mahimong tulo, sugod sa buntag, udto ug hangtod sa kadlawon aron mahimo na kining 24/7 sa pagbantay. (Mary Diane Salasayo-USJR Intern) 
(Mary Diane Salasayo-USJR Intern)
WAY bayranan ang bata nga nabakunahan og Dengvaxia vaccine ug magsakit og dengue kon malandig sa mga district ug provincial hospital sa lalawigan sa Sugbo.
Si Dr. Rene Catan, pangu sa Provincial Health Office, nipahibawo niini human gikataho nga dunay 10-anyos nga bata sa dakbayan sa Talisay ang giingong nagka-dengue ug nalandig sa tambalanan human mabakunahi og Dengvaxia vaccine niadtong Agusto.
Apan ang Department of Health nihimakak sa mga taho nga nagka-dengue si Jujen Ababon, Grade 5, taga Sityo Kaduldulan, Barangay Lawaan 3, Talisay human mahatagi og Dengvaxia.
Si Bernadas nipasabot nga si Ababon na-dengue kay napaakan og Aedes Aegypti nga lamok ug dili tungod sa Dengvaxia.
Matod niini nga sanglit wala makumpleto sa bata ang tulo ka doses sa Dengvaxia, dili lig-on ang resistensya niini sa upat ka strains sa dengue fever.
“Ang effect ng vaccine will be only be maximized after the third dose,” dugang ni Bernadas.
Sumala ni Catan kon sa 16 ka district ug provincial hospitals malandig ang mga bata nga nabakunahan og Dengvaxia ug nagka-dengue, ma-cover kini sa Philippine Health Insurance (Philhealth) ug dili na pabayron.
“Kon masud sa atong district ug provincial hospitals, ang atong mando gud gami­ton ang full benefits sa Philhealth,” dugang niini.
Siya nidugang kon kinahanglan ibalhin og laing pribado nga ospital kon way igong kapabilidad ang ospital sa lalawigan, magpili sila og pacilidad nga moobserbar niini.
Si Catan niangkon nga wala pa silay integrated reporting system sa kasamtangan sa mga bata nga nabakunahan og Dengvaxia.
Tungod nini, maghimo sila og data base sa 159,766 ka mga bata nga nabakunahan sa unang dose sa Dengvaxia dinhi sa Sugbo.
Tumong niini nga mamonitor nila ug mapaubos sa surveillance ang mga bata nga nabakunahan na ug ila kining pangitaon.
Makigtagbo usab siya sa mga municipal health officers karong adlawa ug city health officers sa Lunes, apil ang gikan sa mga siyudad sa Sugbo, Mandaue ug Lapu-Lapu aron dunay protocol nga sundon kon unsay tambal ug pamaagi sa pagtambal sa mga bata nga nabakunahan na og Dengvaxia ug magsakit og dengue.
“So, this is not just a problem of the Department of Health, nor the PHO, nor the CHO, nor the MHO or even the politicians. This is the problem of community, so kinahanglan magtinabangay ta,” dugang ni Catan.
MAYOR Eduardo Gullas nimando sa iyang city administrator pagpadalag communication ngadto sa Department of Health (DOH) 7 kon unsa ang ilang buhaton ug proseso kon adunay nabakonahan sa Dengvaxia nga masakit og dengue.
Ang kamandoan ni Gullas nunot sa pagkasulod karon sa tambalanan sa usa ka Jujen Ababon, 10, tinun-an sa grade-5, taga sityo Kadoldulan, Barangay Lawaan 3 dakbayan sa Talisay human masakit og dengue fever. 
Si Ababon usa sa mga nakapahimulos sa bakuna sa Dengvaxia niadtong Agusto 8 sa dihang gihimo ang pagpangbakuna mismo sa ilang barangay. 
Matod ni Konsehal Choy Aznar, chairman sa committee on health sa Konseho, nga ang maong kamandoan sa mayor gitumong aron mahibawo sila kon unsay buhaton ug proseso kon adunay ma-dengue nga nabakunahan na og dengue vaccine, sama ni Ababon.
Nagkanayon si Aznar nga nihimo na karon og pakisusi ang ilang city health office pinangulohan ni Dr. Lino Alanzado sa Lawaaan-3 samtang ila nang giawhag ang ginikanan nga bisan og makagawas na ang bata, padayon gihapon nga i-monitor.
Gipahibawo usab ni Felipa Solana, pangulo sa city social welfare and services, nga ang kagamhanan sa Talisay andam mohatag og hinabang pinansyal ngadto sa mga ginikanan sa bata hangtod sa P10,000.
Gikatahong luwas na sa makuyaw nga kahimtang ang bata ug padayon nagpaalim.
Nasuko
Nasuko
Si Barangay Kapitan Delia Ybañez sa Lawaan-3 niingon nga sa sinugdanan pa lang nagsegig na siyag pangutana labot sa epekto sa maong bakuna sa dihang gihimo kini sa iyang barangay.
Matod niya karon nga migawas ang report sa di maayo nga resulta ug diha pa sa iyang barangay ang unang bata sa Talisay nga nabakunahan ug nataptan sa dengue, kalagot ug kahadlok ang iyang gibati.
Gumikan niini nanawagan siya sa mga mulopyo sa iyang barangay nga manglimpyo sa palibot samtang moadto gilayon sa ilang health center kon aduna silay gipamati labaw na kon gihilantan.
Giawhag usab ni Konsehal Aznar ang taga Talisay nga kon gihilantan ang ilang anak dad-on gilayon kini sa ilang Rural Health Units. (DRT)
(DRT)
USA sa unang mga bata nga nabakunahan og dengue vac­­­cine Dengvaxia nidangat sa tambalanan human gii­­ngong nasakit og dengue fever sukad sa miaging semana.
Gidala og una sa  Talisay District Hospital una pa gibalhin sa laing tambalanan si Jujen Ababon 10, tinun-an sa grade-5, taga sityo Kaduldulan, Barangay Lawaan 3,  dakbayan sa Talisay. 
Nabantayan sa iyang inahan nga si Jinny Ababon, 30, nga naghilanat sukad pa niadtong Sabado ang iyang anak.
Samtang sa pagka Domingo, nagsigi na kini og sunggo apan iyang gitambalan sa ilang balay.
Matod ni Jinny nga niadtong Martes nahuwasan ang ilang kahingawa tungod kay wa na kini hilanti.
Apan kagahapon sa kadla­won ilang nabantayan nga mi­gra­be ang sunggo sa iyang anak.
Nakahukom sila nga ila kining dad-on sa district hospital ug didto nila nasayran nga nasakit kinig dengue fever.
Gibutyag ni Jinny nga ang iyang anak usa sa mga nakapahimulos sa bakuna nga Dengvaxia niadtong Agusto 8 ning tuiga sa dihang gihimo ang pagpangbakuna sa Talisay City Health sa ilang barangay. 
Iyang gibutyag nga human sila makadungog sa balita sa epekto sa bakuna, siya nabalaka ilabi na kay ang iyang anak wa pa usab makasuway og dengue hinungdan nga misamot ang iyang kabalaka.
“Akong giingnan akong anak nga ayaw sigi laag kay mag monitor ko nimo. Naa baya mga balita. Nga bisag mahilantan kiat man siya gihapon,”matod sa inahan.
Si Jujen maoy kinamagwangan sa upat niya ka mga anak.
Ang Sanofi Pasteur nipahibawo sa resulta sa ilang mga pagtuon nga ang bata nga wa pa makasuway og dengue fever apan nabakunahan, masakit og “severe dengue.”
Mas maayo nga madapatan niini nga nakaagi sa mao nga sakit.
Ang Department of Health nipahunong una sa pagpamakuna human sa pahibawo sa manufacturer.
Ang head nurse Talisay District Hospital nga si Harby Abellanosa miingon nga anaa na sa stable nga kahimtang ang bata.
Apan gibalhin lang usab kini da­yon sa pribadong tambalanan alang sa dugang pag-atiman.
Si Konsehal Choy Aznar, pa­ngu sa committee on health sa city council sa Talisay, niingon nga ila nang gipa-monitor sa doktor ang kahimtang sa bata.
Mohatag usab sila og financial assistance ngadto sa pamilya kon gikinahanglan.
NABALAKA si Cebu Archbi­shop Jose Palma sa unsay ma­hitabo sa kabataan nga na­bakunahan og Dengvaxia vaccine human nipahibawo ang Sanofi Pasteur nga ma­ka­­samot kini sa sakit kon wa­la pa magka-dengue ang bata.
“That’s why we were afraid even before about vaccination be­­cause sometimes we were not so sure yet whether they have been tested,” padayag sa arsobispo.
Sa wala pa gibakunahan ang kabataan, matod niini, angay nga kadaghan nga gisuwayan ang Dengvaxia aron maseguro ang kaluwas niini.
Siya nidugang nga bisan kon maayo ang intensyon apan kon wa masuwayi og kadag­han, delikado nga makahatag og komplikasyon sa mga nabakunahan.
Si Palma nipaluyo sa imbestigasyon bahin sa pagbakuna og Dengvaxia.
“Dapat lang as we know they should not just inject just anything even with good intention it has to be like tested over and over again before you inject it to human beings,” dugang sa arsobispo. Dinhi sa Sugbo, 49.34 porsyento sa 323,779 ka mga bata nga nagpanuigon og 9-anyos hangtod 14-anyos kun 159,766 ka mga bata ang nabakunahan og Dengvaxia sa unang dose.
Ang Food and Drug Adminis­tration nimando na sa Sanofi Pasteur sa paghunong og ba­ligya ug pag-apudapod sa Deng­­vaxia vaccine sa Pilipinas hu­man kini nipagawas og advisory bag-ohay lang nga mo­samot ang sakit sa bata kon nabakunahan niini nga wa ma­ka­suway og ka-dengue. (SCG) 
(SCG)
IPADAYON og hatag sa Cebu Ci­­ty Government ang P10,000 nga financial assistance ngadto sa 5,600 ka mga magtutudlo sa Department of Education (DepEd) Cebu City bisan sa notice of disallowance sa Commission on Audit.
Apan ang maong kantidad kuhaan sa City Government og P5,000 atol sa distribution karong Disyembre 16 aron mahinayhinayan og bayad sa mga magtutudlo ang ilang nakobra sa cost of living allowance (Cola) niadtong 2015.
Ang mga magtutudlo nga  mo-retire karon  ug sunod tuig di makakobra sa P5,000 sanglit ang P10,000 nga ihatag sa Siyudad kuwang pa nga ibayad sa Cola depende sa gidak-on niini.
Si Konsehal Joy Augustus Young, chairman sa committee on education, niasoy nga nangusog ang Commission on Audit  nga ipauli  ang Cola nga nadawat sa mga maestra balor og P18,000 sanglit P2,000 matag buwan (sulod sa siyam ka buwan) ang ilang nadawat.
Ang ilang madawat nga P10,000 itingob og kunhod sa ilang Cola unta, apan wa  nisugot ang konsehal, inay pahinayhinayan kini og bayad sa mga maestra.
Unang nahunahunaan ang tag P2,000 matag tuig, apan wa mosugot ang City Accounting Office  kay molanat pa og siyam ka tuig sa di pa maimpas hinungdan nga nasabutan nila nga tag P5,000 matag tuig ang i-data hangtod  maimpas.
Hinuon gipadayag ni Young nga magdepende kini sa mga maestra sanglit di tanan kanila nakadawat sa tag P18,000 kay ang uban ubos ra.
Ang paghatag sa  P10,000 nga financial assistance himuon sa City Hal matag tuig  sanglit gipaluyohan kini og ordinansa.
Ang pundo kuhaon sa Annual Budget ug dili sa Special Education Fund sama sa Cola.
Nagpasalamat ang chairman sa committee on education nga nahunong nila niadtong 2016 ug 15 ra gikan sa 120 ka mga eskwelahan ang nakakobra sa Cola balor og tulo ka buwan.
Gipasabot ni Young nga mahimo nga ikunhod ang P10,000 sa ilang Cola, apan siya niinsister nga di kini mahimo sanglit nasayod siya sa kahimtang sa mga magtutudlo nga nagkinahanglan og kwarta hilabi na sa Pasko.
Samtang gipadayag ni Supt. Bianito Dagatan sa DepEd Ce­bu City nga nalipay gihapon sila sa lakang nga gihimo sa Siyudad sanglit aduna gihapoy madawat ang mga magtutudlo.
Gipadayag niya nga wa silay mahimo sanglit benepisyaryo ra sila sa programa ug angay hunahunaon sa mga teacher ang positibo nga aspeto.
ANG kataposang paghatag og pinansiyal nga hinabang sa mga senior citizen ipahigayon karong Disyembre  17, 2017. 
Matod pa ni Domingo Q. Cha­ves Jr., pangu sa Office of Senior Citizens Affairs ( Osca) nga sa Disyembre 9 unta ni ihatag apan gibalhin Disyembre 17 kay dunay usa ka semanang kalihukan nga “Regional Youth Press Conference” ang Department of Education (DepEd).
Ilang madawat ang P2,000 alang sa Nobiyembre ug Disyembre.
Ang mga venue sama ra sa nangaging pag-apod-apod, gikan sa alas 8 sa buntag kutob sa alas 12 sa udto.
Naa sa 67,300 ang numero sa mga Senior Citizen nga kuwalipikado nga makadawat sa pinansiyal nga hinabang.
Aron sab makadeterminar nga kuwalipikado kini, kinahanglan rehistradong botante sa Commission on Elections (Comelec) gikan sa 2010 paubos ug katong nirehistro og 2011 pataas, kinahanglan pani og Cebu City amendment.
Adunay 15,000  senior citizens waiting list nga naka rehistro sa 2011 pataas.
“Katong mga naka register 2010 below daghan pa nila ang nag waiting ug maong ang atoang system ana it will be first come first serve and it is based upon ready sa filing ug karun ang matagaan nato sa umaabot nga Disyembre 17 kato ang nag file sa March 15, 2017 para ni katong mga nauna”, dugang ni Doming.
Ang katong sa March 16 pataas sa sunod na sila nga distribution. (Mary Diane Salasayo - USJR Intern) 
(Mary Diane Salasayo - USJR Intern)
SI Cebu Archbishop Jose Palma nanghinaot nga mangita og mga paagi ang awtoridad aron mahimo nga epektibo ang kampanya batok sa gidili nga drugas.
Gawas sa mga operasyon batok sa mga drug personality, matod sa arsobispo, angay nga tutokan sa gobiyerno ug seryusohon ang drug rehabilitation program sa mga surrenderee.
“Let’s be serious about war on drugs but the whole idea is what best to do with surrenderees, what best to do those who want to change in the list but are not yet given the opportunity to be subject to rehab program,” pahayag ni Palma sa pakighinabi sa mga tigbalita kagahapon.
Sa usa ka memorandum, si Presidente Rodrigo Duterte nimando sa pagpabalik sa Philippine National Police sa gubat batok sa gidili nga drugas, apan ang Philippine Drug Enforcement Agency gihapon ang nag-unang ahensiya sa kampanya.
Si Palma subling nipada­yag nga nipaluyo sila sa intensyon sa pagsumpo sa gidili nga drugas sa gobiyerno apan duna silay kwestyon sa mga pamaagi niini labi na kon dunay mamatay sa mga operasyon sa kapulisan.
KANHI sakop sa City Traffic Operations Movement (CITOM)  nakuhaag binultong drugas atol sa buy bust o­­­peration sa Philippine Drug Enforcement Agency (PDEA) 7 kagahapon sa kaadlawon sa may C. Padilla, Brgy, Pahina San Nicolas, dakbayan sa Sugbo.
Si Domineciano C. Calunsag, 53, minyo, karon sakop na sa Civil Security Unit (CSU), sa Dakbayan sa Toledo gipusasan sa mga ahente sa PDEA-7 human nakuhaag unom ka bultong shabu nga motimbang sa 30 gramos nga balor og P192,000.
Si Calunsag gipanid-an sa mga ahente sa PDEA-7, gipalitan og usa ka bultong shabu nga mobalor og P32,000 gamit ang boodle money.
Lakip sa nabawi sa PDEA-7 ang boodle money.
Samtang usa ka inahan nga asawa og bigtime drug pusher nasikop sab kagahapon sa kadlawon ug nakuhaan og binultong drugas sa may A. Boromeo Street, Brgy.Pahina Central, dakbayan sa Sugbo.
Si Rosalita Monteadora, 51, minyo, nasikop sa mga a­­­hente sa PDEA 7 human sa buy bust operation.
Siya nakuhaan og lima ka bultong shabu nga motimbang og 20 gramos nga mobalor og P128,000.
Si Monteadora gipanid-an sud na sa pipila ka mga se­mana.
Human makompirmar nihimo sa operasyon.
Ang mga ahente sa PDEA-7 mipalit og usa ka bultong shabu kang Monteadora nga mobalor og P32,000 gamit ang boodle money. (GPL) 
(GPL)
ANG mga barangay Pajo, Pusok ug Ibo sa dakbayan sa Lapu-Lapu maoy gihimong pilot barangays nga mag­silbing ‘Discipline Zone’ diin paghugtan ang pagpatuman sa national law ug local nga ordinansa alang sa malina­wong dapit.
Si Mayor Paz Radaza nagkanayon nga sa mga dapit nga gideklarar nga ‘Discipline Zone’ tutokan niini ang pagpatuman sa curfew, lagda sa trapiko, towing niadtong magpataka og parking, di magpataka og labaw sa basura lakip na sa pagpangolekta niini ug uban pa.
Sa maong paagi maanam og disiplina ang mga lumolopyo o konstituente nga motuman sa mga balaodnon.
Apan ang ubang barangay nga wa hinganli wa nagpasabot nga di motuman sa lagda sanglit buot sa mayor nga ang tibuok dakbayan mamahimong ‘discipline zone’.
“To the rest of the barangays they should identify a sityo nga mopatuman sab ini (discipline zone),” dason ni Radaza.
Gihangop sa opisyal ang maong programa aron nga makab-ot ang kahusay ug kalinaw dili lang sa usa ka particular nga lugar apan lukop dakbayan.
Sa susamang kalambuan, dakong uyon ang mayor nga ibalik na sa kapulisan ang kampaniya batok sa ilegal nga drugas.
“Ako gyud gi-push ang drug clearing operation kay were on the process sa pag-ila sa pito ka mga barangay sa Olango (island) nga ‘drug free barangay’,” panapos sa opisyal. (FVQ) 
(FVQ)
GIHANGYO ni Councilor David “Dave” Tumulak ang mga vendors nga magparehistro na sila daan atol sa umaabot nga Sinulog.
Ang pagparehistro gidumala sa Division for the Welfare of the Urban Poor (DWUP) ug parte sab kini sa ilahang security procedures.
"Duna na tay limited slots lang para sa mga vendors, naa sad tay mga security personnels nga magbantay sa entrance ug exit sa mga locations kung asa sila pwede makapaninda by color coding,” matod  ni Tumulak.
Gikinahanglan sab nga molukat og permit ang mga manindahay ug hinan-ay ang angay nilang itinda aron mapamatuod sa mga sector group nga gilakipan sa PNP, mga tanod, ug mga volunteer groups nga maoy mosusi nga sila niagi sa saktong proseso.
“Ang pagparehistro mini­mal lang, ang I.D lang ang bay­ran, apan kun way I.D, they are not allowed to sell,” dugang sa opisyal. (Michelle Anne Obor, USJ-R Inern)
(Michelle Anne Obor, USJ-R Inern)
MOPAHIGAYON og public bidding ang Cebu City Government aron di maputol ang pag­­­hakot sa basura gikan sa trans­fer station paingon sa landfill inig sugod sa Bag-ong Tuig.
Si Ronald Malacora, chairman sa bids and awards committee (BAC), nagkanayon nga gigahinan  og P150 milyones sa dakbayan alang sa mosunod nga unom ka buwan  gikan sa Enero hangtod sa  Hunyo.
Gitug-an ni Malacora nga karong Disyembre 12 ipahiga­yon ang pre-bid conference sa City Hall ug sa samang higayon ang ilang pagbaligya sa bid do­cuments ngadto sa mga service provider nga gustong moapil.
Ang bidding proper ipahigayon sa BAC karong Disyembre 26 aron ilang masayran kon si kinsa ang modaog ug kon mopasar sa post qualification hayan sila ang ideklara nga mananaog ug sila ang mahatagan sa proyekto.
Ang P124 milyones nga kontrata tali sa City Government ug Jomara Konstruckt Corporation gikatakdang mahuman karong Disyembre 31.
Sila ang nakadaog sa gipahigyaon nga bidding niadtong buwan sa Agusto pinaagi sa ilang winning bid nga P1,296 matag tonelada (1,000 kg).
Ang laing mga bidder nga nisal­mot mao ang Pasajero Motor Cor­poration (Pamocor), kinsa ma­oy private hauler niadtong Ene­­ro hangtod Agusto ning tuiga ug sila sab ang private hauler gikan sa barangay paingon ngadto sa transfer station (P56 milyones) ug ang Qui­rante Construction. (PAC) 
(PAC)
GIMANDUAN ni Mayor Paz Radaza ang mga barangay opisyal sa dakbayan sa La­pu-Lapu nga motagana og usa ka dapit nga magsilbing "firecracker zone".
Ang firecracker zone maoy gi­tugotan nga lugar alang niad­tong mga konstituente nga mag­pa­buto og firecrackers o pyro­tech­nics atol sa pagsaulog sa Pas­ko ug pagsugat sa Bag-ong Tuig.
Gikinahanglan nga ang maong area layo sa mga kabalayan aron nga malikay sa posibleng sunog gumikan sa pagtugpa sa pabuto.
“Ato ana ang safety sa ma­tag barangay,” tipik sa pamahayag sa mayor atol sa press conference kagahapon.
Gipahibawo sa opisyal nga way limitasyon kon pila ka area ang i-identify nga magsilbing firecracker zone sa usa ka barangay, diin moabag sab ang kapulisan sa pagpatuman niini.
Ang Barangay Agus, mainland Lapu-Lapu ug Caw-oy nga nahimutang sa isla sa Olango mao pay nitunol sa ilang tubag ingon man sa talaan alang niadtong dapit nga ilang giila nga firecracker zone.
Dugang pa sa mayor nga sa higayon adunay disgrasya o panghitabo gumikan sa paggamit og pabuto nga wa motuman sa firecracker zone manubag ang barangay opisyal ngadto kaniya. (FVQ) 
(FVQ)
BISAN sa nahitabong pagpa­tay sa usa ka pari sa lalawi­gan sa Nueva Ecija, si Cebu Arch­bishop Jose Palma nida­sig sa kaparian nga ipadayon ang pagpangalagad sa simbahang Katoliko ug sa katawhan.
Kini ang pagdasig sa arsobispo human gipusil-patay si Padre Marcelito “Tito” Paez, 72, sa lungsod sa Jaen, Nueva Ecija niadtong Lunes sa gabii.
Ang arsobispo namahayag nga dunay mga pari ug bisan gani mga obispo ang vocal nga nanaway batok sa pipila ka kahiwian sa mga programa sa gobiyerno ug uban pa nga nilapas sa tawhanong katungod sa ubang mga tawo.
Si Palma ang nangu sa ordinasyon sa 10 ka bag-ong mga deyakono sa artsidyosesis sa Sugbo sud sa Cebu Metropolitan Cathedral, siyudad sa Sugbo kagahapon.
Matod niya nisimpatiya sila sa komunidad labi na sa kaparian nga namatay gumikan sa ilang kawsa pagtabang sa mga komunidad nga naapektuhan.
Atol sa misa sa ordinasyon, si Palma nipahinumdum sa bag-ong mga deyakono nga wa sila gitawag nga mahimong “lords” ug “masters” apan mangalagad sa lainlaing mga pamaagi.
Siya nidugang nga dako nga pribilihiyo nila nga gitawag sa pagkapari ning Liturgical Year nga gipahinungod alang sa ministry sa kaparian ug relihiyuso nga mga tawo.
“Nindot kaayo ba nga dili sa rason nga you seek honor, and glory and dignity but the joy of service,” dugang ni Palma.
Ang bag-ong mga deyakono mao sila si Ignatius Arsolon, Al­den John Baran, Gabriel Belino, Mel John Coraraton, Arnel Dionaldo, Richfield Vincent Hernando, Francis Manugas, Jerald Pinay, Jeffmonray Romarate ug Eddie Boy Vega. 
Sa 10, sila si Arsolon ug Belino lang ang gikan sa Society of the Angel of Peace (SAP) sa dakbayan sa Talisay samtang ang uban mga seminarista sa Seminario Mayor de San Carlos, siyudad sa Sugbo.
Si Palma nidugang nga human sa unom ka buwan mahimo na sila nga mga pari kon sunod tuig ordinahan sa pagkapari.
Isip deyakono mahimo sila nga assistant sa mga pari sa mi­­­sa, makapangalawat, maka­­sang­­yaw o makawali, ma­ka­bun­­yag ug makasaulog og ka­­­sal apan di misa. 
MGA militanteng pundok nga nagsilbi na usab nga front groups o supporters sa Communist Party of the Philippines ug sa New People’s Army mas maayong di hilabtan o hukman isip terrorist sympathizers.  
Kini taliwala sa deklarasyon ni Presidente Rodrigo Duterte nga mga teroristang grupo ang CPP ug NPA.
Matod ni retired judge Meinrado Paredes, hangtod nga nahasubay pa sa balaod ang ilang gipanghimo, angay hatagan ang maong mga organisasyon og igong respeto.
Nideklarar si Duterte sa CPP ug NPA isip mga terrorist organizations. 

Ang CPP-NPA dunay suporta gikan sa nagkadaiyang militanteng mga pundok o front groups, nga nakigbisog usab alang sa mga marginalized sector ug sa mga nilupigan sama sa Bayan, Anak Pawis, Karapatan ug uban pa. 
Si Paredes sa Free Legal Assistance Group (FLAG) nagtuo hinuon nga bisan sa suporta nga gihatag sa maong mga grupo sa CPP-NPA, angayang di sila direktang pagatwagon nga mga terorista usab. 
Gipasabot ni Paredes nga dunay katungod ang mga militanteng pundok nga mopadayag sa ilang kaugalingon sa bisan unsang paagi, basta di lang sila makalapas sa balaod. 
“Kining mga tawhana, who are suspected of belonging to the front organizations, definitely they are not combatants. And under international law, they have the right to be respected. So far, there is no clear evidence that they are operating beyond the bounds of law,” niingon si Paredes. 
Ang mga sakop sa mga front group nga di makauyon sa posible usab nga pag-tag kanila isip mga terrorist sympathizers mahimong moreklamo niini ngadto sa Commission on Human Rights o kaha sa United Nations. 
Sigun ni Paredes, duna’y desisyon kaniadto ang Korte Suprema nga nag-ila sa grupong Bayan isip partylist aron makaapil sila sa parliamentary struggle sa legal nga paagi ug dili makig-gubat o mosukol sa gobiyerno. (AZDL) 
(AZDL)
LANGYAW nga nasikop sa National Bureau of Investigation (NBI) 7 human gidudahan nga usa ka pedopilya, naghikog sulod sa detention cell sa ahensya kagahapon sa kaadlawon.
Si NBI 7 Regional Director Patricio Bernales, Jr., nipahibalo nga alas 6:40 kagahapon sa buntag na nadiskrubrehan ang lawas sa American national nga si Jesse Golden Phinney, alyas Jaime Peterson, nga naghigot sa iyang liog og bakus sulod sa banyo sa NBI detention cell.
Naila sab siya sa mga ngan nga Jamie, Japie ug Daddy.
Uwahing nakit-an si Phinney pasado ala 1 sa kaadlawon sa nag-roving nga gwardiya sa NBI. Siya rang usa ang sulod sa detention cell.
Pasado alas 2 sa kaadlawon, nakadungog og kasikas ang babayeng piniriso sa tupad nga detention cell, gikan sa dapit diin gipriso ang langyaw.
Si Phinney nasikop sa NBI niadtong Lunes sa gabii sa giabangang balay sa Camella Homes, Brgy. Lawaan, Talisay City. 
Kini pinasikad sa warrant of arrest nga giluwatan ni Talisay City RTC Branch 66 Judge Jacinto Fajardo.
Atol sa operasyon, usa ka 8-anyos nga batang babaye ang na-rescue sa mga awtoridad.
Nag-atubang og kasong kalapasan sa Sec. 5, Article III sa RA 7610 kun Anti-Child Abuse Law ang maong langyaw.
Ang medico-legal officer sa NBI 7 nga si Dr. Rene Cam maoy nisusi sa lawas ni Phinney. 
Nasuta nga asphyxia due to hanging maoy hinungdan sa kamatayon niini.
Disyembre sa miaging tuig, ang Provincial Women’s Commission nitaho sa NBI labot sa giingong human trafficking activities nga gikalambigitan sa usa ka foreign national sa dakbayan sa Talisay, nga mamiktima og mga menor de edad.
Sa imbestigasyon sa NBI, dunay lima ka mga bata nga giingong gi-abuso ug gipahimudsan niini.
Adto niya buhaton ang pag-molestiya kanila sa laing balay nga iyang giabangan sa Aureo street, Brgy. Maghaway, sa siyudad gihapon sa Talisay.
Niadtong Hunyo karong tuiga, niluwat og search warrant si Cebu City RTC Branch 20 Judge James Himalaloan aron maukay ang pinuy-anan ni Phinney ug makakuha ang mga awtoridad og forensic evi­dence batok kaniya.
Apan wa pa gani maimplementar, nakalarga na siya sa gawas sa nasud.
Agusto ning tuiga, napasakaan og pormal nga reklamo sa Talisay City Prosecutor’s Office si Phinney, apan sa ngalan nga “Jaime Peterson”, nga usa sa mga alyas nga iyang gigamit.
SI Presidente Rodrigo Du­terte nimando sa Philippine National Police sa pagbalik sa mga operasyon batok sa illegal drugs, butyag sa iyang tigpamaba.
Si Presidential spokesman Secretary Harry Roque niingon nga ang Philippine Drug Enforcement Agency magpabilin nga lead agency sa kampanya.
Si Roque niingon nga si Duterte nipirma sa memorandum kagahapon, Martes.
Iyang gihimo ang pahibawo atol sa joint command confe­rence sa Armadong Kusog ug kapulisan. (SUNNEX)
(SUNNEX)
NIDANGOP sa PNP Anti Cyber Crime Group-7 ang usa ka 25 anyos nga dalaga uban ang iyang inahan nga taga syudad sa Talisay human gipakatap pinaagi sa Facebook sa iyang kanhi uyab nga naa karon sa gawas sa nasud ang iyang hubo nga hulagway.
Ang suspek lumad nga taga Davao Oriental apan kasamtangan nga nagtrabaho sa Saudi Arabia.
Ang ngan sa biktima gitago lang sa Superbalita Cebu alang sa iyang proteksyon, unang miduol sa estasyon DYHP RMN Cebu aron magpatabang unsay iyang buhaton sa gihimo sa iyang kanhi hinigugma.
Iyang gitug-an nga sa dihang maayo pa ang ilang relasyon ug tungod sa iyang paghigugma sa lalake, iyang gitug-an ang password sa iyang Facebook account ug mahimo usab siya nga makaabli sa account sa iyang uyab.
Apan niadtong nanglabay nga mga buwan, niaslom ang ilang relasyon nunot sa batasan sa lalake nga wala niya mauyoni.
Nakahukom siya nga makig buwag na tungod kay dili na niya madawat ang mga pagduda sa iyang hinigugma nga duna siyay laing lalake nga gikarelasyon.
Nakurat siya nga niadtong milabayng buwan nakadawat siya og mensahe pinaagi sa Facebook nga naa ang ilang hulagway nga wala nay sapot. (AYB)
(AYB)
MOKABAT sa P240,000 cash ug mga alahas ang nadala sa mga kawatan nga nilungkab sa remitance branch sa LBC sa Lunes sa kadlawon sa Brgy. Poblacion, lungsod sa Dalaguete.
Si Chief Insp. Rolan Alicer, hepe sa Dalaguete police, nga nahinabi sa Superbalita Cebu miingon nga professional ang tulo ka manglungkabay.
Ang tulo ka mga kawatan wa magtabon sa ilang mga nawong apan nagkawo pagsulod sa buhatan diin nakuha sa CCTV camera.
Alas 2:21 sa kadlawon dihang naabot ang mga kawatan sakay sa motorsiklo ug giablihan ang roll-up door dayon gibuak ang glass door. (GPL)
(GPL)
NAMILIGRO nga di madawat sa dul-an 5,000 ka mga magtutudlo sa Department of Education (DepEd) Cebu City ang ilang tag P10,000 nga financial assistance gikan sa Cebu City Government nga gikatakdang iha­tag karong Disyembre.
Ipauli usab sa mga magtutudlo ang kantidad nga ilang gidawat gikan sa siyudad sa Sugbo balor og P80 milyones sa kinatibuk-an human niisyu og  notice of disallowance (ND) ang  Commission on Audit (COA)  sa transaksyon niadtong 2015.
Ang maong kantidad maoy gihatag sa Siyudad para sa Cost of Living Allowance (Cola) ug hardship allowance sa libuan ka mga magtutudlo sa DepEd.
Ang patakaran sa COA nga di mahimong mo-release og laing kantidad ang usa ka ahensiya sa gobiyerno sa samang benepisyaryo ug katu­yoan kon adunay natanggong nga problema sama sa disallowance nga dili pa masulbad.
Apan si City Treasurer Tessie Camarillo nagkanayon nga ila pang susihon ang mga line items sa financial assistance  kay siya nibutyag nga ang maong ND niadto  pang 2015 apan naapil pa sa Annual Budget  para sa 2017.
Iyang gipasabot nga kon ang P56 milyones ilawom gihapon sa Cola ug hardship allowance di  ma-release ang kantidad hangtod di masulbad ang ND.
Apan sa maong punto, ang tag P10,000 gilatid isip ayuda sa usa ka ordinansa.
Si City Schools Superintendent Bianito Dagatan sa DepEd-Cebu City  kinsa tua pa sa Manila para pagtambong sa opisyal nga kalihukan nagkanayon nga di una siya makahatag og  lawom nga komentaryo sanglit ang DepEd igo ra nga nidawat.
Iyang gisalig ang maong problema ngadto sa mga opis­yal sa Siyudad nga mahatagan ra kini og solusyon para madayon og hatag ang P56 milyones nga pundo para sa financial assistance nga nalatid sa ordinansa nga gipangamahanan ni kanhi Konsehal Lea Japson.
Sa wa pa ang notisya, ang COA niisyu og notice of suspension niadtong Pebrero 23 sa miaging tuig labot sa P78.9 milyones nga Cola ug P1.4 milyones nga hardship allowance para sa mga magtutudlo nga gikuha gikan sa Special Education Fund (SEF).
Lakip sa posibleng manubag mao silang kanhi mayor Michael Rama ug iyang mga department head kinsa apil sa distribution.
Niadtong Mayo 11 sa miaging tuig, ang Local School Board nitubag sa notisya sa COA ug nidason nga ilawom sa RA 4670 kuon Magna Carta for Public School Teachers, gitugotan niini ang paghatag og Cola uban sa section 19 sa samang balaod para mga magtutudlo nga nag-atubang og kalisod pag-adto sa ilang eskwelahan.
Apan ang COA subay sa ilang notisya niingon nga way merito ang gibasehan sa Siyudad kay ubos sa section 12 sa RA 6758, ang paghatag og dugang insentibo sa magtutudlo nalakip na sa standardized sa­lary rate.
GITUDLO ni Presidente Rodrigo Duterte ang pag-umangkon ni Mayor Tomas Osmeña aron maoy mohulip sa bakanteng posisyon sa City Council nga gibiyaan ni Hanz Abella.
Si Abella gitudlo ni Duterte isip commissioner sa National Labor Relations Commission (NLRC) 7th division ug niluwat sa pagkakonsehal niadtong Septiyembre.
Si Renato “Junjun” Osmeña Jr. anak ni anhing bise mayor Renato Osmeña ug igsuon ni kanhi konsehal ug karon Regional Director sa Land Transportation Franchising and Regulatory Board (LTFRB) VI nga si Richard Osmeña.
Niadtong Septiyembre 21, ang United Nationalist Alliance (UNA)  ni-nominate kang Junjun sanglit ang UNA maoy adunay katungod pag-indurso og kandidato kay sila ang partido ni Abella.
Si Junjun nagpapili niadtong 2016 pagkakonsehal sa south district ilawom sa UNA-Team Rama apan nahimutang siya sa ika-walo ug pito ra ang masulod sa konseho. (PAC) 
(PAC)
MAKIG-ALAYON ang Provincial Health Office sa Department of Education (DepEd) sa probinsiya ingon man sa mga barangay health workers sa kalungsuran alang sa himuon nga monitoring ug surveillance sa mga bata nga nabakunahan sa kontobersiyal nga Dengvaxia dengue vaccine.  
Sigun sa PHO, ang monitoring posibling molungtad pa og 10 ngadto sa 20 ka tuig, depende kon kanus-a usab masinati sa nabakunahan ang giingong dautang epekto sa bakuna. 
Gitigom ni Provincial Health Officer Doctor Rene Catan kagahapon ang mga sakop sa dengue monitoring team sa PHO.  
Plano nila nga maghimo og protocol alang sa mas systematic nga monitoring ug surveillance sa mga bata sa probinsiya nga nabakunahan sa kontrobersiyal nga Dengvaxia. 
Subay niini, gipadayag ni Catan nga i-tap nila ang DepEd ingun man ang mga BHWs lukop lalawigan alang sa pagsusi kon duna nay mga bata nga nipakita sa dautang epekto sa bakuna, ilabi na kadtong mga wala pa makasinati ug dengue. 
Sa talaan sa Department of Health, anaa sa 135 mil ka mga bata ang nabakunahan sa Dengvaxia sa tibuok Sugbo.  
Gani matod ni Catan, halos tanang Rural Health Unit (RHU) sa probinisya  ang nahatdan gyud sa maong bakuna hinungdan nga gikinahanglan gyud ang hugot nga monitoring. 
Dili gihapon makasiguro ang PHO kon unsa ang mahitabo ngadto sa mga bata nga wala pa maigo sa sakit nga dengue apan nakadawat na sa bakuna.  
Matod ni Catan, importante nga masubay gikan karon ang tanang mahitabo sa panlawas sa mga nabakunahan, ilabi na kon kini madangat sa tambalanan nunot sa bisan unsang sakit. 
Susihon usab karon sa PHO kon ang mga recent dengue deaths nga natala sa probinsiya, may kalabutan na ba sa dautang epekto sa bakuna.  
Sa buwan sa Nobiyembre, dunay natala nga nakalas tungod sa dengue sa siyudad sa Naga.
Samtang sa Lapu-Lapu City, way nadawat nga reklamo ang buhatan sa City Health Department ilabi na niadtong mga bata nga nabakuhanan sa Dengvaxia vaccine.
Si Mae Cheryl Tepait, coordinator sa Expanded Program on Immunization sa city health nagkanayon nga sukad nga gihatag ang Dengvaxia niadtong Hunyo 9 ngadto na sa Hulyo 31, 2017 alang sa first dose way nadangat nga reklamo sa ilang buhatan kalabot sa giingong simtomas sa side effects sa maong bakuna.
Ang 30 ka mga barangay sa siyudad ang mipahibawo na pinaagi sa rekorida ngadto sa ilang mga konstituente nga gihunong una ang paghatag sa maong bakuna.
Gikatakda unta nga sa Disyembre 9 magsugod ang city health sa paghatag sa second dose.
Gi-awhag sab ni Tepait kadtong mga ginikanan kansang anak nakadawat sa maong vaccine nga sa higayon nga adunay gibate o hilantanang pasyente, mopahibalo gilayon ngadto sa ilang tagsa-tagsa ka mga health center aron nga ma-monitor kini.
Samtang si Health Officer, Dr. Rodolfo Berame kasamtangan nga nagdumili sa pagluwat og pamahayag kalabot sa maong kontrobersiya.
“Mas better nga ang DOH (Region 7) maoy mo-explain bahin ana (Dengvaxia) aron dili maglain-lain ang among tubag,” dason ni Berame. (FVQ, AZDL) 
(FVQ, AZDL)
KAPIN sa 1,000 ka mga nurse ang gikinahanglan karon sa Provincial Health Office aron matubag ang panginahanglan sa mga district ug provincial hospitals sa Sugbo.  
Gawas niini, moabot sa 250 ka mga doctor ang gikinahanglan usab sa maong mga tambalanan. Ang giaprubahan nga dakong budget alang sa hospital operations gitumbok nga makatabang pagkab-ot sa maong panginahanglan. 
Dako ang pasalamat ni Provincial Health Officer Doctor Rene Catan sa pag-aprubar sa Hunta Probinsiyal sa P4.6 billion nga budget sa Kapitolyo sunod tuig. Moabot sa P1.4 billion sa maong gahin ang mapunta sa operasyon sa 12 ka mga district hospitals ug upat ka provincial hospitals sa Sugbo. 
Matod ni Catan, sa maong budget  na unya kuhaon ang pondo alang sa pagkuha sa dugang nurse ug doctor nga maka-serbisyo sa mga tambalanan. 
Moabot sa 2,500 nurses ang gikinahanglan alang sa tanang tambalanan ubos sa PHO apan 1,000 lang ang anaa sa pagka-karon. Sigun ni Catan, usa ka nurse ang ideal nga mobantay sa matag 10 ka pasyente. 
Samtang, sa 250 ka mga doctor nga gikinahanglan, wala pa makaabot Og 100 ang mga doctor nga kasamtangang nag-alagad karon sa mga tambalanan sa probinsiya. 
Kon matuman na sa PHO ang mga kalambuan nga gitinguha niini sa mga tambalanan, lakip sa himuon nilang basehanan sa maayo nila ang serbisyo mao ang pagmenus na unya sa maternal death rate sa probinsiya. 
Matod ni Catan, ang Sugbo maoy usa sa mga lalawigan nga dunay labing taas nga maternal death rate nga moabot sa 20 sa matag 100,000 ka mga inahan. Kini tungod usab kay wala igong pasilidad ang mga district ug provincial hospitals pag-atiman sa ilang mga panginahanglan. (AZDL)
(AZDL)
KAGAMHANAN sa dakbayan sa Talisay mihimog rescue operation sa mga kabataan nga manaygon diha sa karsada sa South Road Properties. 
Kini human namatikdi nga nagkadaghan karon ang mga bata ang manaygun sa kagabion diha sa SRP habig sa dakbayan sa Talisay. 
Pipila ka mga motorsita ang mipadayag sa ilang kabalaka nga kuyaw ang mga bata nga madasmagan tungod kay maglabang-labang kini sa karsada. 
Samtang sa samang higayon, nanawagan ang City Social Welfare and Services (CSWS) niadtong mga manaygunay nga mokuha kinig permit sa City Hall.
Ang lakang sa pagpakuhag permit gihangop usab sa kapulisan sa Talisay aron masiguro nga dili mga dautang elemento ang nagsuroy-suroy ug nagpasumangil lang nga manaygon. 
Si PO2 John Xyrus Ilustrisimo sa Talisay City Police nagkanayon nga seguridad ug pagpalig-on sa ilang intelligence monitoring ang ilang gihimo. 
Sa iyang bahin si Felipa Solana, pangu sa City Social Welfare and Development (CSWD), nipahimangno sa mga mga ginikanan nga bantayan ug dili pasagdan ang ilang mga anak nga magsuroy-suroy aron manaygon kay kon masakpan sila maoy posibling mapahamtangan og silot. (DRT) 
(DRT)
NAG-ADJUST pa isip bagong kapitan sa Barangay Ermita nga si Mark Rizaldy Miral human siya mipuli sa kanhi Barangay Kapitan Felicisimo “Imok” Rupinta kinsa gibanhigan patay sa niaging duha na ka semana didto sa Sitio Simborio, Barangay Tayud, lungsod sa Liloan.
Apan nanghinaot si Miral nga madala niya’g tarong ang mga empleyado labina nga ang mga simpatiya sa mga tawo naa gihapon ngadto sa napatay nga kapitan.
“These are not my people, kinahanglan pa nako silang panguyaban nga maduol ilahang kasingkasing nako, mo­ari ang ilahang salig nako,” matod pa ni Miral.
Ang pagsalig sa mga kataw­han ngadto kaniya  maoy usa sa iyang mga tahas nga sagubangon isip bag-ong lidera aron mas mahiduol ug mas manindot ang paglambo sa Barangay.
Mipasalig ang bag-ong kapitan nga iyang ipadayon ang proyekto ni anhing Rupinta nga mao ang pagpatukod og eskuylahan sa dapit.
“Duha na siya supposedly, so karon natukod ang usa kay plano twin man unta na, so padayunon na namo kay naa na may budget para ana,” dugang pa niya.
Ang maong eskuylahan alang sa elementary ug high school.
Nangandoy sab si Miral nga maminusan ang kawat sa lugar.
Iyang gimanduan ang mga tanod nga perming magpakita sa publiko ilabi na sa panahon sa gabii diin kusog ang kawat ug atol sa mga okasyon.
“Amo na sab giapil ang mga dug-ol nga lugar diri apan dili mamahimong 24 hours ang tanod visibility,” ingon pa niya.
Matod pa sab niya nga dili lalim ang unom ka buwan sa paglingkod ug pagmugna og mga tagas nga mga plano.
Seminars sa mga kabata­n­onan, pagmugna og mga aktibidades sama sa sports ug pagpahiduol sa Ginoo ug pagsuporta alang sa kaayohan ang mga inisyal pa lang nga mga plano ni Miral sukad sa iyahang paglingkod.
“Ang pagdisiplina sab sa mga kabatanonan ang ako-ang tumong aron di sila mahisaag sa ilahang pagdako kay puhon ang mga kabatanonan nato ang mahimong nawong sa Ermita sa umaabot nga panahon,” panapos ni Miral.
Sa pagkakaron ang patayng lawas ni Rupinta anaa sa sports complex alang sa public viewing. 
Gikatakdang ilubong kini karong Biyernes. 
Samtang napasakaan nau­sab og kaso ang duha ka suspek sa pagpatay sa kapitan. (Michelle Anne Obor/Mary Diane Salasayo, USJR - Interns)
(Michelle Anne Obor/Mary Diane Salasayo, USJR - Interns)
MAYOR sa lungsod sa Dalaguete gisuspenso na usab sa Office of the Ombudsman.
Ang anti-graft office nisuspenso og tulo ka buwan kang Mayor Ronald Allan Cesante human makita nga guilty sa kasong simple misconduct ug neglect of duty. 
Gawas kang Cesante, laing pito pa ka mga opisyal sa lungsod ang gipahamtangan sa susamang suspensiyon. 
Kini naglakip nilang Municipal Administrator Rydal Cisneros, Chief of Police Clito Pia, Division Head Almar Villahermosa, Agricultural Technicians Juana Tangpos, Peter Bejarasco ug municipal deputy fish wardens Ferlipe Calisang ug Juan Millan.
Si Sesante nahasubo ning mao nga desisyon sa Ombudsman.
Sigun sa Ombudsman, nagpasagad sa ilang trabaho ang mayor ug ang mga opisyal.
Una na silang gipasanginlan nga direktang responsable sa pagkalunod sa usa ka fishing boat nga iya nilang Russell ug Jowleyn Heredia.
Sa pakisusi sa Ombudsman, ang panagatan anaa sa kostudiya sa mga respondent human nadakpan subay sa kalapasan sa Fisheries Code. 
Apan dihang niigo ang bag­yong Queenie niadtong Nobiyembre 26, 2014, nalunod ang panagatan.
Una na unta nga nanghang­yo ang mga tag-iya nga ibalhin sa mas luwas nga dapit ang bangka nga panagatan, apan wa sila pamaniwa.
Matod sa Ombudsman, gipasa-pasa ang mga Heredia aron makalingkawas sa responsibilidad sa pagbalhin sa bangka.
“Their failure to act on said re­quests constitutes negligence.” nag­­­ka­nayon ang Ombudsman.
Nasubo si Cesante nga ang ilang pagtuman sa katungda­nan sa pagpanalipod sa kalikopan makapasuspenso nila.
Siya nisaysay nga human ma­kasohi og kalapasan sa Fisheries Law, ang mga tag-iya og panagatan nisumbalik og reklamo nila og gross neglect of duty batok niya ug ubang mga opisyal sa lungsod human sa usa ka tuig.
Siya nibutyag nga iyang gitugyan sa Environmental Legal Assistance Center (ELAC) ang pagtubag sa reklamo nga gipasaka sa mga tag-iya sa panagatan sa pagtuo nga usa kini ka strategic lawsuit against public participation (SLAPP) kini.
Nakasang-at na sila og motion for reconsideration sa Ombudsman niadtong Oktubre 12, apan samtang nagpaabot sa resolusyon niini, ang Department of Interior and Local Go­vernment (DILG) nipatuman sa suspension batok nila niadtong Nobiyembre 10.
Siya nanghinaot nga mahatagan og konsiderasyon sa Ombudsman ang ilang giduso nga motion for reconsideration.
“I know that my people were only doing their jobs of filing the cases after the operations of the Philippine Navy...” tipik sa text message sa mayor nga nadawat sa Superbalita Cebu kagahapon.
GIKATAKDANG mopalabang su­nod semana og balaudnon sa Ubos Balay Balauranan si Kongresista Raul del Mar para matugotan nga makapamasahero ang mga  motorsiklo (two-wheeled vehicle).
Si del Mar kinsa dinapit nga bisita atol sa unity ride sa kapin 1,000 ka mga habalhabal dri­ver kinsa akreditado sa Angkas niingon nga ang maong problema maoy iyang nakita human usab kini gisuspenso sa Land Transportation Franchising and Regulatory Board (LTFRB).
“Ang sitwasyon gidili pa man nga maapil sila. Wa tay mabuhat kon dili amendahon nato ang balaod. Atong tan-awon kon duna bay kinahanglan amendahon didto (sa Republic Act 4136) so by next week ma-file nana nato” Padayag ni del Mar.
Ang kongresista nibutyag nga makighinabi siya kang Mayor Tomas Osmeña aron maapil sa pag-regulate sa local government unit ang two wheeled vehiclse sang­lit nalatid sa balaod nga mahimong maka-regulate ang LGU apan kutob ra sa mga tricycle.
Apan gipadayag ni del Mar nga di madali ang pag-amendar sa provision sa RA 4136 kinsa nagdili sa mga motorsiklo nga magamit isip public transport sanglit molanat kini og labing dali usa ka tuig.
Gibutyag ni del Mar, sakop sa committee on transportation sa House of Representatives, nga iyang hangyuon kon mahimo bang makahatag og temporary provision ang gobiyerno aron matugotan nga makapamasahero ang habalhabal. (PAC) 
(PAC)
NANGAYO og katin-awan ang Department of Health sa Sanofi Pasteur, ang manufacturer sa dengue vaccines, kon unsay pasabot niini sa ‘severe dengue’ sa advisory nga bag-ohay lang gipagawas bahin sa Dengvaxia.
Si Dr. Jaime Bernadas, regional director sa DOH 7, nipasabot ang severe dengue kauban sa mild ug moderate kay daan nang klasipikasyon sa dekada 1990 ug wa na nila gamita.
Ang ilang gigamit karon kay stage 1, 2, 3 ug 4.
Matod niya sa daan nga klasipikasyon kon moingon og ‘severe dengue’ ang nataptan niini, nagpakita sa mga simtomas sa dengue ug nikunhod ang platelet count ubos sa 100,000.
Si Bernadas niingon mahinungdanon nga mahibaw-an nila kon unsay pasabot sa Sanofi aron mahibaw-an kon unsa nga klase sa epekto ang masinati sa bata nga nabakunahan ug magiyahan ang tanan unsay angay ipahibawo ngadto sa mga ginikanan. (SCG) 
(SCG)
SA unang quarter sa 2018, masugdan na ang pagpaba­rog sa labing gipaabot nga ikatulong taytayan sa Sugbo nga magsumpay sa dakbayan sa Sugbo ug lungsod sa Cordova, isla sa Mactan.
Ang Cebu Link Joint Venture (CLJV) naisyuhan na og Notice of Award alang sa “Design and Build” contract sa 8.5 kilometros nga Cebu-Cordova Link Expressway.
Ang nasabotan nga kontrata kay mobalor og P22.6 bil­yones.
Ang Cebu Cordova Link Ex­pressway Corp. (CCLEC) maoy niisyu sa Notice of Award sa CLJV niadtong Nobiyembre 23, 2017.
Ang CLJV usa ka joint-venture sa Acciona Construccion S.A., nga nagbase sa Espanya ug First Balfour Inc. nagbase sa Pilipinas ug D.M. Consunji Inc., nga pulos dunay maayo nga track records sa nag-unang mga proyekto sa imprastruktura.
Ang CCLEC usa ka subsidiary company sa Metro Pacific Tollways Corp. (MPTC), ang toll road arm sa Metro Pacific Investments Corporation (MPIC).
Ang MPTC ang labing kinadak-an nga toll road concessionaire ug operator sa Pilipinas nga nipalapad sa iyang operasyon sa ubang mga nasod sa Asya sama sa Thailand, Vietnam ug Indonesia.
Si kanhi Cordova mayor Adelino Sitoy, kasamtangan nga pangu sa Presidential Le­gislative Liaison Office (PLLO), nibutyag nga sa unang quarter sa sunod tuig sugdan na ang pagbutang sa physical structures sa taytayan.
Si Ruben Camba sa Acciona namahayag nga labing eksperinsyado nga team ang ilang patrabahuon sa proyekto alang sa pagtukod sa bag-ong tulay nga makabenepisyo sa lokal nga mga komunidad ug sa nasod.
“We are delighted to be part of this landmark project,” pahayag niini sa press statement nga nadawat sa Superbalita Cebu kagahapon.
Si CCLEC president ug general manager Allan Alfon masaligon nga mahatag nila ang dekalidad nga state-of-the-art nga taytayan nga di lang mopasayon sa biyahe kondi mopalambo usab sa ekonomiya sa Kabisay-an.
“We are happy to be given this opportunity to bring to Cebu and share with the Cebuanos and the people in the Visayas in general, our company’s expertise in building and operating world-class highways and bridges to create more opportunities and spur economic growth,” sumala ni MPTC president Rodrigo Franco. 
Si Presidente Rodrigo Du­terte ang nangu sa groundbreaking ceremony sa proyekto niadtong Marso 2, 2017.
Duha ka langyaw nga mga contractor ang ni-qua­lify sa bidding ug nilagda og joint-venture agreement sa lokal nga mga contractor.
Tinguha nga mahuman ang katukoran sa ikatulong taytayan sa 2020 o maatol usab nga saulogon ang ika 500 ka tuig nga paghandum sa pagsugod sa Kristiyanismo sa Pilipinas labi na sa Sugbo.
Ang CCLEC ang motukod, mo-operate ug mo-maintain sa toll bridge pinaagi sa joint-venture agreement sa lokal nga mga kagamhanan sa dakbayan sa Sugbo ug Cordova.   
HATAGAN og lima ka adlaw sa Land Transportation Office ang drayber sa taxi sa Gilgal Transport Cebu Corp. nga gipasanginlan nangayo og sobrang plitehan sa iyang langyaw nga mga pasahero.
Si Joel Maloloy-on, operations head sa LTO 7, nibutyag nga isip kabahin sa due process, hatagan nila og lima ka adlaw si Jack Espanto pagha­tag sa iyang habig.
Kon dili moprotesta o mo- contest sa giisyu nga temporary operator’s permit (TOP) sa Land Transportation Franchising and Regulatory Board, ilang ipatuman ang rekomendasyon sa LTFRB 7 sa pagpamulta niini subay sa Joint Administrative Order 2014-01.
Si Espanto gipasanginlan nga nangayo og P2,000 nga pletihan gikan sa usa ka hotel sa siyudad sa Lapu-Lapu paingon sa SM Seaside sa dakbayan sa Sugbo.
Sa giisyu nga TOP sa LTFRB 7, P18,000 ang bayranan nga multa ni Espanto. (SCG) 
(SCG)
MAPUN-AN og dul-an 13,000 ka mga bontante ang dakbayan sa Sugbo kinsa gikatakda nga mosalmot sa ba­rangay ug Sangguniang Kabataan eleksyon sa Mayo sunod tuig.
Sa record sa Commission on Elections (Comelec) sa north district, ang buhatan ni Atty. Marchel Sarno nakarehistro og 5,287 ka bag-ong botante gikan niadtong Nobyembre 6 hangtod Nobyembre 30.
Apan mas daghan ang narehistro sa buhatan ni Atty. Edwin Cadungog sa Cebu City south district sanglit niabot ang new registrants og 7,257 human sa 24 ka adlaw nga lugway sa rehistrasyon.
Ang 12,544 ka bag-ong botante mahingpit ang ilang pagsalmot sa bugnong lugay­non sa higayon nga ma­a­probahan na sila sa Election Registration Board (ERB).
Sama sa naandan, ang katapusang adlaw sa rehistrasyon (November 30) ang adunay labing daghan nga nagparehistro sa 24 ka adlaw nga gihatag sa Comelec.
Sa north district, sila nakarehistro og 911 ka mga bag-ong botante samtang 1,171 ang habig sa south district.
Ang labing gamay nga narehistro sa duha ka buhatan nahitabo niadtong Nobyembre 15 diin nitala lang ang buhatan ni Sarno og 129 ka botante samtang 171 ang narehistro niadtong Nobyembre 16 sa opisina ni Cadungog.
Ang Comelec wala nitugot nga adunay botante nga makabalhin sa ilang pagparehistro sanglit gitagana ang 24 ka adlaw sa bag-ong botante nga gustong mobotar sa piniliay.
Sa eleksyon niadtong tuig 2016, ang Cebu City adunay 630,003 ka mga botante diin 524,850 ka mga tawo ang niboto kon 83.30 porisyento ang nisalmot sa piniliay. (PAC) 
(PAC)
HUMAN nasikop sa kapu­li­­san niadtong Biyernes, gi­­pa­­ubos na sa inquest proceedings sa piskaliya ang laing suspek pagbanhig-patay kang Kapitan Felicisimo “Imok” Rupinta nga si Jordan Gera.  
Sama sa unang nasikop nga si Jimmy Largo, nag-atubang na usab siya sa mga kasong murder ug attempted murder subay sa kamatayon ni Rupinta ug sa suway nga pagpatay sa kapuyo niini nga si Jocelyn Mendoza. 
Si Mendoza niila na usab kang Gera isip usa sa mga nipaulan ug bala sa ilang sakyanan sa Barangay Yati, Liloan, atol sa ilang panag-abot sa piskaliya. 
Si Fiscal Liewellyn Bonghanoy sa Provincial Prosecutor’s Office maoy nipahigayon sa inquest proceedings. 
Walay abogado si Gera atol sa inquest apan nidesisyon siya nga dili na moduso ug counter affidavit ug adto na sa korte motubag sa mga pa­sangil batok kaniya.
Walay piyansa nga girekomendar alang sa temporaryong kagawasan ni Gera tungod kay usa ka non-bailable offense ang murder. 
Lakip sa mga gigamit nga ebidensiya batok ni Gera mao ang motorsiklo nga giingong gigamit niini atol sa krimen. 
Si Supt. Reynaldo Magda­luyo sa Regional Special Operations Group (RSOG) 7 nangayo lang una ug pagsabot nganong dili pa nila itug-an kon kinsa ang nagpaluyo sa pagpapatay kang Rupinta. 
Matod niya, nakaila na sila niini ug nagpadayon sab ang ilang pag-gukod niadtong ubang suspek nga posibleng moabot pa ngadto sa 5 ka mga indibdiwal. (AZDL) 
(AZDL)
DUNAY mga kalihokan ang Carbon Public Market atol Pasko, diin dunay 12 nga 'Carbon Pasko Na!'.
Ang pagpahigayon og Misa de Gallo maoy kinadayagan nga kalihokan sa maong dapit nga sugdan sa petsa 16 ug matapos sa petsa 24.
“Nalipay kaayo mi kay ang atong pinalanggang Arsobispo, Archbishop Jose Palma, mohatag siya og panahon diri nigka 18 sa ika tulo ka adlaw sa atoang Misa de Gallo,” matod ni Barangay Councilor, Ma­ria Pino.
Ang Carbon Pasko Na usa ka kalihokan nga magkasuod angmanindahay ug  ma­malitay. (Michelle Anne Obor ug Mary Diane Salasayo, USJR interns)
(Michelle Anne Obor ug Mary Diane Salasayo, USJR interns)
NIBAHAD si Mandaue City Mayor Luigi Quisumbing niadtong mga buot maninda og paboto nga mokuha gyud og permit sa dakbayan usa mamaligya aron di embarguhon sa kapu­li­san ang gipangbaligya.  
Sumala pa sa mayor nga sa mga mall, bugtong mga pyrotechnics lang ang gitugutan nga mabaligya. 
Gidili sab ang pagpamaligya og paboto sa mga dalan. 
Nasuta ning mantalaan gikan ni Quisumbing nga sagad sa mga namaligya og paboto ni­ad­­to way mga permiso sa city. 
Matod usab ni Bise Mayor Carlo Fortuna nga ila unyang tahasan ang kapulisan ug mga tanod sa pag-inspeksyon sa merkado aron masikop ang mga namaligya’g paboto nga way permiso. 
“Those who wants to sell must get a permit from the city hall. This year, our target again is zero injuries,” paambit niya. 
Gawas sa pagbantay sa iligal nga pagpamaligya og paboto, si Quisumbing niingon nga alerto usab ang dakbayan karong kapaskuhan batok sa dautang mga elemento. 
Human sa resolusyon sa krisis sa dakbayan sa Marawi, ang mayor niingon nga wa nila gisalikway ang posibilidad nga may mga dautang grupo nga nangitang opotunidad sap ag-atake sa gobyerno ug publiko karong holiday season. (JPP) 
(JPP)
DUL-AN na sa 140 nga mga nipasar sa board ug licensure examinations nga taga-dakbayan sa Lapu-Lapu ang natunolan na sa kagamhanan og cash incentive sukad nga gisugdan niadtong Agusto ning tuiga.
Niadtong Disyembre 1 nga maoy labing uwahing batch nga gihatagan og pahalipay sa Lapu-Lapu City government diin moabot sa 52 ang gihatagan og tag-P5,000 ang matag passers sa bisan unsa nga kurso.
Naglabi sa maong talaan ang mga nipasar sa Mechanical Engineer nga gisundan sa Education ug Accountancy graduates.
Sa kadtong nasulod sa Top 10 mas dako nga kandtidad ang ilang madawat diin ang first placer makadawat og P100,000 samtang P90,000 alang niadtong second placer, P80,000 sa third placer hangtod nga magka-ubos ang ranking kutob sa Top 10 nga adunay corresponding cash aid nga makuha.
Ang maong benepisyo gihatag lang alang sa mga lumolopyo sa Lapu-Lapu City.
Una nang namahayag si Mayor Paz Radaza nga angayan lang hatagan og pasidungog ug pahalipay ang mga nipasar sa board ug licensure examination ang maong mga Oponganon sanglit naghatag sila og dakong dungog sa dakbayan.
Nagdasig usab kini sa ubang tinun-an nga mokugi ug maningkamot sa ilang pagtuon, dugang pa ni Radaza. (FVQ)
(FVQ)
ANG kinabuhi sa tawo gika­luhaan na og mga hagit ug pagsulay.
Apan bisan pa niini, angay nga di mawagtangan og pagla­om ang tawo kay sama sa panul­tion, adunay bangaw nga magpakita matag human sa ulan.
Gani, ang mapait nga kagaha­pon mao ang gihimong inspi­rasyon aron iyang sagubangon ang mga pagsuway sa kinabuhi.
Sama kini sa sugilanon sa kinabuhi ni Robert Lawrence Yap, 30.
Sa dihang batan-on pa kini, wa siya’y ambisyon sa kinabuhi. Ang iyaha lang mamasahero og motor ug multicab isip panginabuhian.
Apan nausab ang iyang panglantaw sa kinabuhi dihang tulo sa mga miyembro sa iyang pamilya ang anam-anam nga gikuha sa kahitas-an.
Ang ilang kinamaguwangan nga lalake sa upat ka magsuon namatay sa dihang nag-edad pa lang og 16-anyos.
Laing pagsulay ang niabot sa ilang pamilya sa dihang nasakit og brain tumor ang ilang amahan nga si Roger Yap ug wala na makatrabaho isip mas­yador sa buwangan.
Naglisod ang ilang pamilya kay kuwangon ra ang sweldo sa ilang inahan nga si Rosalinda nga usa ka maestra sa publikong tunghaan, sa pagpalit og mga tambal sa ilang amahan ug sa ilang inadlaw-adlaw nga panginahanglan.
Si Robert wa makahuman og eskwela nga unang nitungha sa kur­so nga nursing sa Cebu Insti­tute of Technology-University da­­yon Management Accounting.
Ang ilang amahan namatay tulo ka adlaw sa dili pa ang birthday niini ug gilubong sa mismo adlaw sa kasumaran sa iyang adlaw nga natawhan niadtong Disyembre 31, 2005 kun besperas sa Bag-ong Tuig.
Naminyo og usab si Rosalinda ug tua na magbase sa Estados Unidos diin si Robert ang apil sa gipetisyonan ug nakatrabaho didto.
Dihang tua na siya sa Florida, USA, lainlain nga klase sa trabaho ang nasuwayan ni Robert gikan sa pagka caregiver sud sa lima ka tuig hangtod sa pagka dishwasher dayon nahimo nga prep cook hangtod wok cook.
Sud sa pito ka adlaw sa matag semana kon siya motrabaho.
Si Robert niasoy nakasugat siya og mga kalisod sa iyang pagpanarbaho sa laing nasod sama sa pakig-estorya sa pinulungan nga English, kuwang og skills, ug siya mauwawon.
Samtang tua sa layo nga dapit sila si Robert, laing pagsulay ang nitay-og sa ilang pamilya di­hang ang iyang ikaduha nga magu­­wang nga si Jason “Eton” Yap, usa ka pulis, ang napusilan patay sa gidudahang personalidad sa gidili nga drugas sa usa ka ope­rasyon sa dakbayan sa Carcar duha ka tuig na ang nakalabay.
Hapit mawagtangan og paglaom si Robert apan, naningkamot siya nga makatutok sa trabaho alang sa iyang inahan ug manghod nga babaye nga si Mary Grace, 24.
Gumikan sa kakugihan motrabaho, si Robert nakatigom og P5 milyones nga maoy gipundar niini og negosyo, usa ka kan-anan sa lungsod sa Argao, habagatang Sugbo ug gipangan kini sa iyang maguwang nga si Eton, “Carenderia ni Eton.”
“I try to think nga tanan lumalabay ra. We have to do the best that we can in what we have in the situation that we are in,” paambit ni Robert.
Siya nidugang nga bisan unsa pa nga hagit ang moabot sa kinabuhi, padayon nga maningkamot ug dili mawagtangan sa paglaom ug pagsalig sa kaugalingon.
WALA hatagi og awtoridad ang Cebu Provincial Health Office (PHO) sa Department of Health (DOH) sa pag-monitor sa kahimtang sa mga bata nga gihatagan og injection sa konrobers­yal nga dengue vaccine sa paglusad sa programa niadtong Hunyo.
Apan gibutyag sa pangulo sa  Cebu PHO Dr. Rene Catan  nimando na siya sa tanang city ug muncipal health units sa pagsubay ug paghimo sa listahan nga na­bakonahan.
Kini ang lakang nga gihimo sa PHO human sa pahibalo gikan sa Sanofi S.A., tiggama sa  Dengvaxia vaccine nga dunay dili maayong epekto kini sa  wala pa masakit og dengue.
Giawhag usab Catan ang mga ginikanan sa mga bata nga nabakonahan sa pag­duol sa ilang duol nga city ug municipal health offices aron ma-monitor ang panglawas.
Si Catan nisulti sa SunStar Cebu nga ang DOH 7 nagsugod sa papatuman sa pag-apud-apod sa vaccines sa kalungsoran ug component cities ubos sa Cebu province, apan wala nila giapil ang PHO, ang district ug provincial hospitals sa monitoring process.
Matod ni Catan, gitahasan lang sila sa pag-ila sa mga bata nga ipaubos sa pagpakona ug wala apil ang pag-monitor sa ilang panglawa human sa pagbakona.
Giapasabot ni Catan nga bugtong ang Vicente Sotto Memorial Medical Center (VSMMC)  ang gitahasan sa pag-monitor sa status sa naba­konahan nga bata. 
Ang VSMMC, usa ka tertiary-level hospital, ubos sa direkta nga pagdumala sa DOH.
“Basin they didn’t delegate it because we opposed the immediate distribution of the vaccines,” matod ni Catan.
Sayo ning tuiga, si Catan niluwat og oposisyon sa plano sa DOH sa pag-apud-apod sa dengue vaccine sa Cebu province human ang tighimo niini walay klaro sa ilang epekto sa bakona.
“Strong ang statement sa PHO nga kailangan prudent ta sa pag-gamit sa vaccine,” dason ni Catan.
Apan ang DOH nipadayon sa plano sa pag-apud-apod sa bakona niadtong Hunyo.
Ang DOH mopadayon unta sa ikaduhang hugna sa pagpakona subay sa programa sa sunod tuig apan nasuta kini nga nakamugna og grabe o severe dengue fever sa mga bata nga wala pa matapti sa virus.
Sa pamahayag sa Sanofi S.A nga  base sa unom-ka-tuig nga clinical data, nasuta iug nakompormar nga ang Dengvaxia mosanta batok sa dengue fever apan kadto lang nagkasakit niini.
Nakita usab sa Sanofi S. A. nga dunay mas grabe pa nga kaso dengue virus human nabakonahan.
Tungod sa ulahing nasuta sa manufacturer, si DOH Secretary Francisco Duque nipahibalo sa miaging semana sa pagsuspenso sa programa hangtod ang Sanofi S.A. ug ang World Health Organization (WHO) mohatag og tambag sa pagpadayon sa bakona.
Apan ang PHO wala listahan sa mga bata nga nakadawat sa maong bakona busa si Catan nimando sa city ug municipal health officers Cebu province sa paghimo og pagpanglista sa mga bata nga nabakonahan.
Dugang mando ni Catan mao ang pag-ila kon kisan sa mga bata ang dunay history sa dengue ug wala aron pag­himo sa tukma nga lakang sa pag-monitor.
Bisan wala tahsi sa DOH, ang PHO mag-monitor na sa mga bata isip responsibilidad sa awtoridad sa panglawas.
Apan si Catan nitambag sa publiko nga dili mag-panic.
USA ka taga dakbayan sa Danao, Cebu ang kalit nahimong milyonaryo human nakadaog og P29.7 million jackpot prize sa Grand Lotto 6/55 sa bola niadtong Sabado sa gabii.
Sumala sa taho, si Philippine Charity Sweepstakes Office general manager Alexander Balutan nibutyag nga ang tket sa lotto napalit sa outlet sa Gasiano Capital Mall sa Danao.
Ang suwerteng tawo nagkupot sa winning number combination 37-35-45-11-24-22.  Ang Grand Lotto bolahon sa Lunes, Miyerkules ug Sabnado. (Wires)
(Wires)
SUPAK si Cebu City Mayor To­mas Osmeña sa sugyot nga hatagan og "tax relief" ang mga establisemento nga maapektohan sa plano nga liquor ban subay sa  Si­nulog route sa sunod tuig.
“No tax relief. Why would we (grant)? If they’re going to go bankrupt because they can’t sell liquor in one day, we will consider that. But believe me, they will not go bankrupt,” matod ni Osmeña  ngadto sa mga tigbalita asa miaging semana.
Sayo ning buwana, ang mayor nipahibawo sa pag-ban sa alcoholic drinks ug street parties sulod sa 300 metros sa Sinulog grand parade route.
Niini, ang Cebu City Government nihimo og public hearing sa miaging semana sa mga tag-iya og establisemento ug representante sa law enforcement agencies ug ubang stakeholders.
Samtang, ang mga opisyal sa siyudad nagplano sa paggamit sa pipila ka bahin sa South Road Properties (SRP) isip alternationg dapit sa mga party diin pwede mabaligya ang mga ilimnong makahubog atol Sinulog festivities.
Ang Cebu City Police Office (CCPO) nagkanayon nga makatutok pag-ayo sa pagbantay sa seguridad kon ang lingawlingaw naa sa usa ka lugar lang.
Si Sinulog Foundation Inc. executive director Ricky Ballesteros ang nagdisenyo og dapit sa SRP alang sa party organizers ug booze sellers  di makahimo sa 2018 Sinulog celebration nga mas luwas sa manan-aw apan alang sa mga mananayaw usab.
Hinuon, ang  business establishments sud sa  300 meters sa parade route, labina ang bar owners niingon nga kini makakibhang og dako sa ilang kita.
Atol sa public hearing, usa ka representante sa maapektuhang establisemento nasagmuyo nga did-an nga ma­kabaligya og ilimong ma­kahubog sa Enero 21, busa maayong mahatagan sila og tax relief. (RTF)
(RTF)
PAREHONG patay ang drayber sa duha ka mga motorsiklo human sa ilang panagbangga sa Barangay Don Andres Soriano, dakbayan sa Toledo City niadtong Sabado sa gabii, diin tulo ang naangol.
Ang kapulisan niila sa mga biktima nga si Jemeson Tura, 38,  ug usa ka Gilbert. 
Ang duha parehong dunay dakong samad sa ulo ug ubang bahin sa lawas.
Samtang, angol sila si Robert Camanso, 31; Robert Mercader, 18; ug Marvin Sobeto, 23, nga wa nagsul-ob og helmet.
Sumala sa imbestiagsyon sa kapulisan, nasuta nga si Tura nagmaneho sa motorsiklo uban ni Camanso isip angkas, gikan sa Barangay Magdugo ug nagpadung sa Barangay Cantabaco, Toledo City dihang nakasugat sa aksidente.
Ang motorsiklo ni Tura nawad-an og kontrol busa nikawat sa pikas lane busa nakasugat ang motorsiklo nga gimaneho ni Gilbert. 
Si Gilbert ug iyang mga angkas mao sila si Mercader ug Sobeto nangatumba. 
Sila si Tura ug Camanso nangalabay sa ilang mtorsiklo, sumala ni PO2 Jonathan Cuizon. 
Usa ka medical team ang nidala sa mga biktima sa Carmen Copper Hospital, diin ang mga doktor nideklarar nila ni Tura ug Gilbert nga dead-on- arrival. (KAL)
(KAL)
GITINGUHA karon sa kapu­lisan sa dakbayan sa Talisay nga duha ka barangay ang  madeklarar na nga drug cleared sa di pa mahuman ang tuig 2017. 
Si P/Supt. Jason Villamater, hepe  sa kapulisan sa  miingon nga ang Barangay Tapul ug Barangay Campo 4.
Hinuon matod ni Villamater  di siya mosaad  apan i­­­yang paninguhaon nga ma­ka­­deklarar silag drug cleared barangay.
Iyang giklaro nga kaniadto sa miaging hepe mahimo na untang madeklarar ang Tapul nga drug cleared apan napugngan human nga adunay mi-surrender na apan nasikop og balik.
Matod ni Villamater nga  kining duha ka barangay sa Talisay maoy di kaayo problema sa drugas ug gamay ra usab hinungdan nga di kini lisod nga ipadeklarar. 
Apan ang wa pa nila paghatag og gahum nga maka-operate og balik usa sa rason nga di kaayo sila makalihuk. 
Gihangyo ni  sab ni Villamater ang mga opisyal sa  barangay nga moabag usab  kanilang kapulisan. (DRT) 
(DRT)
GIKONDINAR sa Association of Barangay Council ( ABC) sa dakbayan sa Sugbo ang pagbanhig-patay ni Ermita Ba­rangay Kapitan Felicisimo “Imok” Rupinta.
Si Rupinta gibanhigan sa  Tayud, lungsod sa Lilo-an sa miaging  buwan.
Pinangulohan ni Kapitan Phillip Zafra sa Barangay Tisa,  presidente sa ABC, nilagda og manifesto sa pagkondinar ang grupo sa mga kapitan nga kaalyado sa Team Rama. 
Si Kapitan Ramil Ayuman sa Barangay Apas nagkana­yon nga di mominos 50 ka mga kapitan ang ninglagda sa manifesto kinsa ningsinggit ug nangayo og hustisya uban sa tinguha nga matumbok ang mastermind sa krimen. 
“We the undersigned joined together in filial unity to condemn in the strongest terms the murder of Barangay Captain Felicisimo “Imok” Rupinta of barangay Ermita...” tipik sa ilang manifest of solidarity. 
Si Rupinta maoy labing unang kapitan sa barangay kinsa gipatay pinaagi sa pagbanhig. 
Ang mga opisyal sa barangay nipadangat sa ilang pahasubo ngadto sa pamilya ni Rupinta kinsa nagbangotan sa iyang pagtaliwan. 
Lakip sa nitambong ug nakighiusa sa pagpadangat sa ilang pahasubo og nisinggit og “Justice for Imok” mao silang Bise Mayor Edgardo Labella, Konsehal Raymond Garcia, Pastor Alcover, kanhi Konsehal Edwin Jagmoc ug uban pa, 
KAGULIYANG?
Nasagap nga kasa­yuran ang kampo ni Rupinta nga dunay mohimo og kaguliyang sa barangay atol sa iyang paglubong karong Disyembre 8.
Lakip sa ilang 'intelligence report'  mao ang pagmugna og sunog sa sityo Bato aron lawgawon ang lubong ni Rupinta aron gamay lang ang mohatod sa iyang lubong sa Queen City Memorial Garden.
Bisan wala kini makompirmar sa awtoridad nga taho apan ila nang gialerto ang Bureau of Fire Protection. (PAC) 
(PAC)
TACLOBAN CITY - Lima ka peke nga pulis ang nadakpan sa usa ka entrapment operation sa Tacloban City. Ang lima mao sila si JM Leuterio, 18; Romilyn Cerida, 28; Sheryll Dugay, 37; Angelica Daban, 38 ug Mary Ann Canona, 29, pulos taga Tacloban. Mga Police Non-Comissioned Officers ang mga rango sa lima ka suspek. Nasayran nga nag-apply og loan sa usa ka lending company ang lima ka suspek. Apan sa ilang pagsumite og mga dokumento nasakpan nga di kini tinuod sama sa ilang pagpaila nga sila pulis. Gitawagan gilayon sa opisina ang police station ug didto gilusad ang entrapment operation nga miresulta sa pagkasikop. (JKDP) 
(JKDP)
ALBUERA, Leyte - Kagawad sa usa ka barangay sa Albuera, Leyte ang gipusil patay sa riding in tandem gahapon sa sayo sa buntag. Giila ang biktima nga si Nelson Pepito Jr., 48, minyo, kagawad sa Barangay Benolho, Albuera Leyte. Base sa pasiunang imbestigasyon, nagbaligya og barbeque ang biktima ug asawa niini sa Sitio Canluho, Barangay Seguinon ning lungsod. Kalit nga miabot ang duha ka tawo nga nag-bonnet sakay sa usa ka motorsiklo diin ang angkas maoy mibunot sa armas ug mipusil sa biktima. Dali nga misibat ang riding in tandem human sa insidente. (JKDP)
(JKDP)
TAGBILARAN CITY - Pormal nga gitugyan sa opisyal sa United States Agency for International Development (USAID) ngadto sa Department of Education (DepEd) Bohol ang kapin sa 3,000 ka mga tablet computers atol sa usa ka seremonyas nga gipahigayon didto sa Mansasa Elementary School, Tagbilaran City, Bohol niadtong Biyernes. Mismo ang USAID Mission Director for Philippines, Mongolia and Pacific Islands nga si Lawrence Hardy II ang nagunay og paghatag ngadto sa kadagkuan sa DepEd-Bohol. Gidawat sa mga kadagkuan sa DepEd Bohol ang 3,274 ka mga tablet computers. (LRB)
(LRB)
Dumaguete City - Nagtinguha ang kagamhanan sa dakbayan sa adormitoryo sa mga piniling pu­blikong tunghaan sa dakbayan gamit ang Special Education Fund ug laing mga pundo aron iandam sa mga nagsingabot nga “sports competitions.” Si Mayor Felipi Remollo namahayag nga kay ang Dumaguete gideklarar nga sa  Philippine Sports Commission (PSC) isip “sports hub"| sa Negros Oriental angayan lang nga tutokan ang gikinahanglan sa akomodasyon ilabi na ang mga katulganan sa mga atleta. Matod ni Remollo nga ang dormitoryo nga makapa-estar og moabot 3,000 ka mga atleta maoy gitinguha nga tukoron sa 20 ka tunghaan sa dakbayan lakip ang dapit sa Talay diin kompleto sa shower ug pansayan alang sa dakong kalihokan sa Pebrero sunod tuig. (Sunnex) 
(Sunnex)
SUGOD ugmang adlawa Lu­nes, hingpit na nga ipatu­man sa kagamhanan sa dakbayan sa Sugbo ug kapulisan ang discipline zone sa Osmeña Boulevard.
Kini nagpasabot nga hawanan na ang sidewalk aron mahatagan og agianan ang katawhan nga moagi sa sidewalk, di sa dalan.
Kagahapon, usa si Konsehal Dave Tumulak, chairman on pub­lic order and safety, sa ningla­kaw uban sa kapulisan aron pagsusi sa unsa’y posible nga mahitabo sa pagpatuman na niini ugma.
Matod ni Tumulak nga gitan-­aw nila ang mga nagbabag sa sidewalk hilabi na kining un­­re­gulated nga mga manindahay.
Dugang niya nga gusto nila nga mahibalik ang silbi sa sidewalk ug mao kini nga malakwan sa katawhan nga way nagbabag.
Ang pangu sa Prevention, Restoration, Order, Beautification, and Enhancement (PROBE) Raquel Bohol-Arce nagkanayon nga tungod kay adunay dapit sa syudad nga daghang gi-regulate nga mga manindahay, kinahanglan si­­la ibalhin aron di maundang ilang panginabuhian.
Dugang Arce nga nihangyo sila ug nauyunan sa miaging ad­law nga ilang discipline zone lang una phase by phase diin ang phase 1 gikan sa Capitol paingon sa R. Landon, kanang eskina duol sa Camp Sergio Osmeña sa Police Regional Office (PRO) 7.
Si Tumulak nagkanayon nga ang PROBE mao ang moguba sa nag-ali nga mga structure sa sidewalk, ang CCTO mao ang mo-clamp kon ilegal nga nagpark sa sidewalk.
Samtang ang Division for the Welfare of the Urban Poor (DWUP) mao ang mangita og kabalhinan sa maapektohan nga vendors.
Samtang nipahimangno u­­­sab si Police Station 2 Chief Insp. Maria Theresa Macatangay sa mga manindahay nga motuman sa maong mando.
“Awhag namo sa ilaha especially kadtong mga vendors nga unregulated ug vendors nga nasayod about ani is just to comply, on what has been ordered them to do, by the city hall and the authorities.”
NANGATULOG sila sa iyang pamilya.
Mao kini ang gibutyag sa usa sa mga suspek sa pagpatay kang Ermita Brgy. Captain Felicisimo “Imok” Rupinta.
Si Jordan Gera, 39, dihang nahinabi sa tigbalita kagahapon nagkanayon nga inosente siya ug wa siyay kalabutan sa ka­matayon ni Rupinta.
Dugang ni Gera nga klarohon unta sa kapuyo ni Rupinta nga si Jocilyn Mendoza ang alegasyon niini batok kaniya.
“Iya kong gipasanginlan, wa gyud ko kahibawo aning panghitaboa.Kuyog ko sa akong pamilya nangatulog sa balay. Dako nalang ang akung kahibulong nga gipasanginlan nga usa ko sa nagpatay. Kaila mi ni, Kap, diha mi sa barangay nangwarta, wala koy ikasulti niya kay maayo siya nga tawo,” matod ni Gera.”
Niangkon siya nga napriso na na siya kaniadto dihang gipasanginlan usab siya niadtong 2004 nga nipatay og tawo.
Apan nakagawas ra siya dihang gi-withdraw ang kaso kay dili siya mao ang nagpatay niini.
Wa usab siya masuko nga gipahawanan sa barangay ang lugar diin siya naninda og mga lamas sanglit wa siya maapektohi kay naa ra gihapon sila sa iyang pwesto.
Niadtong pagbanhig patay kang Rupinta, naa ra siya sa ilang balay gihilot sa iyang anak nga nagpangidaron og 18 anyos ug kini ang ma­kapamatuod nga inosente siya sa pasangil.
Duna siyay daghang saksi nga makapamatuod nga naa ra siya sa ilang balay uban sa iyang pamilya.
Giangkon ni Gera nga nag bingo siya uban ni Jimmy Largo usa ka adlaw human gipusil si Rupinta sukwahi sa pangangkon sa tulo ka mga saksi nga Huwebes sa alas 2 sa hapon hangtod sa alas 6 sa gabii.
Wa usab siya maninda sa mao nga adlaw kay naglain ang iyang lawas.
 “Sa tinuod pagkaestorya kining akong kamot ug ang akong pagka tawo wala ko kasala sa usa ka tawo sa tibuok nakong kinabuhi. Wala ko kasuway og patay og tawo,” dugang ni Gera.
Apan ang Police Regional Office 7 (PRO) hugot nga nibarog nga si Gera lakip sa nipatay kang kapitan Rupinta ug pulos lang alibi ang depensa niini.
Matod ni Sr. Supt. Jonathan Cabal nga dunay positibong pag ila kang Gera nga naa siya sa crime scene sa dihang gihimo ang pagpamanhig sa kapitan.
“An eye witness account kung saan sya yung nasa crime scene eh. Wala naman kami sa crime scene eh mismong asawa ni Imok so sya talaga ang ma­kakapag sabi,” matod ni Cabal.
Karong Lunes isang-at na sa PRO 7 ang kaso batok ni Gera ug gitinguha usab nila nga masi­kop ang laing duha nga pulos mga sakop sa gun for hire nga naglihok sa Sugbo. (AYB, HBL) 
(AYB, HBL)
GIKONSIDERAR ni Mayor Tomas Osmeña ang pagdayon  og hatag sa P10 milyones nga  gisaad nga hinabang sa dakbayan sa Ormoc.
Ang maong hinabang  alang sa mga biktima sa linog sa Ormoc apan, wala dayon mahatag tungod sa pipila ka kontrobersya.
Giklaro sa mayor nga na­ngita pa sila og pundo alang sa Ormoc tungod sa pag-priority sa pagtabang sa Marawi City.
“If we can use another source of fund then maybe we can send it to Ormoc but still we prioritize Marawi,” matod ni Osmena, nga naguba sa human sa dul-an sa lima ka buwan nga gubat tali sa tropa sa kagamhanan ug mga terorista.
Gibutyag ni Osmena, dunay P1 milyones nga gitagana ang Probinsiya sa Sugbo apan hangtod karon wala gihapon ma­kolekta tungod sa susamang  problema, dili interesa­do ang mayor sa Ormoc ug hangtod karon wa gihapon kini balos sa ilang tanyag.
Dili gusto si Osmeña nga silotan ang mga tawo sa Ormoc ug mao ni ang iyang rason nganong ipadayon ang paghatag og hinabang.
Dugang ni Osmena, walay respeto si Mayor Richard Gomez sa iyang pamaagi sa pagdala sa iyang tahas. 
Ang maong kwarta kay gikan sa mga tawo sa Cebu ug daghan pang pwede magamit ani sa lain pa nga butang.
Sa pagkakaron, ipadeposito na ni Mayor Osmena sa account ug di na manawag balik sa mayor sa Ormoc. (Mary Diane Salasayo, USJR intern)
(Mary Diane Salasayo, USJR intern)
HUMAN sa aksidenteng pagbuto sa baligyang mga pa­buto sa Barangay Babag, dakbayan sa Lapu-Lapu diin unom ka tawo ang angol, ang mga namaligyaay og pabuto gitigom sa awtoridad.
Ang mga dealer ug tighimo sa mga pabuto ug fireworks sa dakbayan gimanduan nga mobaligya lang sa mga produkto nga gitrugutan sa otoridad.
Mismong ang barangay,  Lapu-Lapu City Police Office, Philippine National Police’s Firearms and Explosives Office, ug Bureau of Fire Protection ang nakighimamat sa mga tighimo ug dealers sa paboto aron pahinumduman kini kalabot sa kaluwasan ug balaod kalabot sa maong mga produkto.
Atol sa panagtagbo, giingnan ni Kapitan Epifania Augusto ang mga dealer ug tighimo nga bag-ong balaod ang ipatuman base sa mando ni Mayor Paz Radaza.
May bag-ong listahan sab nga gihatag ang kagamhanan sa dakbayan sa mga klase sa pabutong mahimong ibaligya.
Kini gilangkuban sa baby rocket, bawang, el diablo, judas belt, paper caps, pulling of strings, kwitis, mga gagmayng triangle o bisan unsa nga susama ang gikusgon.
Ang mga gitugutan sab sa awtoridad nga mabaligya nga pyrotechnic devices mao ang mga mosunod: butterfly, fountains, jumbo regular, luces, mabuhay, roman candle, sparkles, trompillo, patingog ug uban mga pailaw. 
Si Sinsp. Felix Cleopas III, hepe sa Station 3 nagkanayon nga di mahimong makapamaligya ang mga tindera kon di hingpit makakuha og mga permiso ug clearance sa barangay, pulis, ug city hall.
Dugang niini, ang mga paboto o pyrotechnics nga ipamaligya nga wa nalakip sa listahan imbarguhon sa ilang buhatan. (JPP)
(JPP)
ANG haya nga ilang gibi­laran niresulta kini sa ka­matayon sa usa ka amahan niadtong Biyernes sa hapon sa Sitio Kanlaguno, Poblacion, lungsod sa Aloguinsan.
Giila ang amahan nga si Relyboy Biton, 33, samtang angol usab iyang asawa nga si Remalie, 29.
Sa pakisusi sa kapulisan sa Aloguinsan, ala 1:30 sa hapon niadtong Biyernes dihang namilar sila sa paryente sa naasoy nga dapit.
Matod ni PO2 Marvin Hubahib nga kuyog ilang anak nga 2-anyos kinsa nagduwa luyo sa lungon.
Dihang natang-tang ang kur­tina, gitarong kini ni Remalie ug dihang nasaghiran niini ang vigil light nga giingong grounded, didto kini nakuryentehan.
Nakabantay si Relyboy nga gitabang iyang asawa ug didto niya kini gibunlot, nakuryentehan pud siya.
Gidala sa tambalanan ang managtiayon apan dead-­on-ar­rival si Relyboy.
Dugang ni Hubahib nga nakahibaw na ang punerarya sa maong panghitabo ug willing makig-settle ang paryente sa namatay. (HBL)
(HBL)
LAWAS sa usa ka lalake nakit-ang naglutaw sa kadagatan sa Barangay Pusok, dakbayan sa Lapu-Lapu niadtong Biyernes sa buntag.
Atol ning pagsuwat, wa pa mailhi sa kapulisan ang pangalan patay.
Gihulagway ni SPO1 Lydo Pinos sa homicide section sa Lapu-Lapu City Police Office (LLCPO) nga ang maong lalake anaa sa mga 45 anyos, lima ka mga tiil ang gitas-on, pution ug bungoton.
Pasado alas 6 sa buntag sa dihang nakadawat og tawag ang taga Station 5 ug gipahibalo kini kalabot sa tawo nga naglutaw sa dagat ug wa nay kinabuhi.
Dali niresponde ang kapu­lisan ug nihimo og retrieval operation. (JPP) 
(JPP)
WALAY supak ang pamilyang Ouano sa dakong kausaban nga nadesisyunan sa  ka­parian sa Basilica Mino­re Del Sto. Niño labot sa pagpalapad sa rota sa Traslacion sa kasaulo­gan sa Sinulog sugod sa sunod tu­ig. 
Apan si Atty. Rex Fernandez, legal counsel ug tigpamaba sa pamilya Ouano, niingon  nga wa gikonsulta sa kaparian ang iyang kliyente sa usa nihimo sa dakong kausaban. 
Nanghimakak ang kaparian niini nga Augustinian.
Nasuta ning mantalaan nga sa bag-ong kausaban sa Traslacion sunod tuig, modalikyat na ang rota paingon sa dakbayan sa Lapu- Lapu ug didto na kini manukad alang sa fluvial procession pagkaug­ma sukwahi sa naandan niadto nga magsugod sa Ouano Wharf ang fluvial procession.
Matod ni Atty. Fernandez nga nakalitan ang pamilya Ouano sa kalit nga kausaban ug nganong wala sila gikonsulta niini sanglit naandan naman sa pamilya Ouano nga motampo isip ilang naandan ug debosyon sa Balaang Bata sud sa 37 na ka tuig. 
Paambit niya nga nihimo ang sila og pakisusi kalabot sa maong kausaban og ilang nasuta base sa ilang imbestigasyon nga nalakip sa wa gikonsulta mao ang mga simbahan sa St. Joseph, kagamhanan sa dakbayan sa Mandaue ug Archdiocese of Cebu. 
“Para nila (Ouano Family) way modo, kaning way batasan nga mo­diretso lang og himu’g desisyon nga way konsultasyon,” matod ni Atty. Fernandez. 
Gitataw ni Atty. Fernandez nga niadtong Septiyembre nakadawat og suwat ang pamilya Ouano gikan sa mga kaparian nga di na sa Ouano wharf manukad ang fluvial parade ug di na sab gamiton niini ang barko nga kanunay sakyan sa Sto. Niño. 
Matod pa nga base sa official statement sa kaparian nga buot palapdan niini ang rota aron mas daghan ang makasalmot apan gikwestiyon kini sa sa iyang kliyente nganong karon lang kini gihimo human sa katuigan. 
“Historical reason” maoy laing gitumbok nga rason sa mga kaparian apan nakapangutana ang pamilya Ouano kon nganung karon pa man? 
“There should have been a process nga maayo. Even the Archbi­shop said there should have been “proper promulgation” of the decision,” matod ni Fernandez.
Bisan pa man sa mga kausaban, giklaro sa ni Atty. Fernandez nga ipadayon gihapon sa pamilya Ouano ang pag-abli sa balay niini sa kapistahan sa Sto. Niño ug mosalmot sab kini sa fluvial procession. 
Si Atty. Fernandez nagka­nayon nga 37 ka tuig ang nilabay, si Ernesto Ouano Sr. lang ang nidawat sa hagit ug nidupa sa pagpasakay sa Sto. Niño atol sa prosisyon niini sa kadagatan ug way laing pamilya ang nidawat sa hagit.
Apan matod sa Order of Augustinian Recollects nga ilang gipahibawo ang pamilyang Ouano sa kausaban.
Sa usa ka phone interview sa SunStar Cebu, si Fr. Ric Anthony Reyes,  pangulo sa Secretariat Committee and Secretary, Fiesta Senor 2018, siya niingon nga nipadala sila og suwat niadtong Hunyo 2017 aron pagpahibawo sa mga Ouano sa ilang mga plano sa Traslacion.
Si Reyes niingon nga nipatawag sila og meeting sa executive committee aron hisgutan ang plano.
“Gi-invite namo ang mga Ouanos to sit with us and talked about the plan. We were expecting that ang mo-present nila kay one of the family because of course mas maayo man jud unta nga ang pamilya ang makasulti and makabungat sila sa ilang gustong ipaabot namo about sa ilang feelings and reaction,” nagkanayon si Reyes.
“Wala man silay laing reac­tions aside sa hangyo ug sa pa­ngutana nga gikan sa ilaha (representatives of Ouanos). So we understand nga okay sila...” dugang ni  Reyes. (JPP) 
(JPP)
GIDUDAHANG nagpakamatay ang lalaki sud sa iyang kwarto alas 3:50 sa kaadlawon niadtong Huwebes.
Ang biktima giila nga si Gregorio Brillo, 78, residente sa C35 Univille, Barangay Kasambagan, Banilad dakbayan sa Sugbo.
Matod pa sa imbestigasyon sa kapulisan, ang biktima nakit-an nga naghigda sa iyang tuo nga kilid sa salog sa sulod sa ilang kwarto uban sa iyang asawa, kinsa nahigmata sa kusog nga buto sa armas. (Michelle Anne Obor, USJR intern) 
(Michelle Anne Obor, USJR intern)
NADAKPAN sa Regional Spe­cial Operations Group (RSOG) kagahapon sa hapon ang ikaduhang suspek sa pagpatay kang Ermita Brgy. Captain Felicisimo “Imok” Rupinta sa sityo Manga, Brgy. Jugan, Consolacion, a­­­mihanang Sugbo.
Apan si Jordan Gera, 39, kinsa usa ka vendor sa merkado publiko sa Carbon, nanghimakak sa iyang kalambigitan sa pagpatay sa kapitan.
Si Jocilyn Mendoza, kapuyo ni Rupinta, positibong niila kang Gera dihang sila nag-atubang na.
“Isulti kinsay nagsugo nimo kay basin mapasaylo ta pa ka,” sulti ni Mendoza kang Gera dihang sila nag-atubang na.
“Tan-awa og maayo ang akong nawong, Mam, kay naa ra ba koy pamilya,” tubag ni Gera, kinsa hugtanong nanghimakak sa pasangil.
Matod ni Police Regional Director Jose Mario Espino nga usa si Gera nga giila sa mga saksi nga ning-ambush kang Rupinta.
Giingong usa siya sa mga namusil kang Rupinta uban sa unang nasikop nga si Jimmy Largo.
Giingon nga suod silang managhigala ni Largo isip mga manindahay sa merkado.
Gitumbok usab siyang usa sa mga hired killer sa dapit.
Matod ni Espino nga usa ka informant ang nipahibawo kanila sa nahimutangan ni Gera niadtong Huwebes.
Sugod sa mga alas 10 sa gabii niadtong Huwebes, ila na kining gipanid-an aron dakpon.
Kagahapon sa mga ala 1 pasado sa hapon, ilang nasikop si Gera, kinsa ilang nakuhaan og usa ka motorsiklong XRM (plate number 8543 GT).
Si Espino niingon nga duna pa silay laing duha ka mga suspek nga gipangita nga kauban sa pagpatay kang Rupinta.
Ila na usab nga nailhan ang labing minos duha ka mga mastermind sa pagpatay.
Si Rupinta gibanhigan niadtong Nobiyembre 24 sa gabii dihang paingon na mopauli sa iyang balay sa lungsod sa Liloan uban sa iyang kapuyo nga si Mendoza.
NANUMPA na ang bag-ong kapitan sa Barangay Ermita  walo ka adlaw sa di pa ihatod sa lubnganan si  si Kapitan Felicisimo “Imok Rupinta” kinsa gi-ambush patay sa lungsod sa Liloan.
Si Kapitan Mark Miral, kinsa maoy number one councilor sa Ermita, nanumpa kang Judge Macaundas Had­jirasul sa Regional Trial Court Branch 8 sa siyudad sa Sugbo kagahapon sa buntag isip timailhan sa iyang pag-asumir sa katungdanan nga gibiyaan ni Rupinta.
Si Miral di unta moasumir sa katungdanan isip kapitan ug huwaton nga malubong si Rupinta apan gumikan sa panginahanglan, nasayo iyang paglingkod.
Si Bise Mayor Edgardo Labella nibutyag nga gumikan sa daghang pirmahanan sa Office of the Barangay Captain, kinahanglan na siyang molingkod aron moirog ang transaksyon.
Ang bise mayor kinsa nitambong atol sa pagpanumpa ni Miral uban sa unom ka mga konsehal sa Ermita, niawhag sa batan-ong kapitan nga ipadayon ang mga maayong legasiya sa kanhi kapitan   sama sa tiunay nga pagserbisyo.
“Kinahanglan siyang maminaw og unsay yangongo sa tagi barangay nga ang usa ka lider di para momando kon di maminaw ug moserbisyo sa iyang katawhan,” padayag ni Labella.
Si Mayor Tomas Osmeña nagkanayon nga padayon karon nilang gi-monitor kon si kinsa ang mosunod sa pagkolekta sa tag P10 nga voluntary donation sa mga vendor nga iyang gihulagway nga illegal.
Apan niadtong buhi pa si Rupinta, siya niingon nga ang ilang koleksyon gamiton sa pagpalit sa spare parts sa barangay vehicles sama sa garbage truck, fire truck, ambulance ug uban pa sanglit mao kini ilang madalidali para di maparalisar ang pagtunol sa batakang serbisyo. (PAC) 
(PAC)
NAKAGINHAWA og lawom si Provincial Health Officer Dr. Rene Catan sa pagsuspenso sa Department of Health kagahapon sa P3 bilyones nga dengue vaccination program niini human sa bag-ong analysis sa pharmaceutical nga kompaniya nga nag­ga­ma sa bakuna, Dengvaxia.
Si Health Secretary Francisco Duque nipapahunong una sa paghatag sa dengue vaccines hangtod makakuha og rekomendasyon gikan sa World Health Organization (WHO) aron dunay technical ug scien­ti­­­fic nga basehanan ang rekomen­dasyon nga ilang ipatuman.
Matod ni Catan nga ningpaluyo kini sa suspension sa pag-apud-apod sa bakuna batok sa dengue tungod kay alang niya duna pay mga pangutana nga angay tubagon ang manufacturer sa dengue vaccine sa kaepektibo niini.
“I stood on my position that there are still some issues on the vaccine that have not been answered by the manufacturers,” sumala ni Catan.
Siya nasubo nga giapudapod gihapon sa DOH ang bakuna bisan kon wala pa matubag ang pipila ka mga issue kalabot niini.
Siya nabalaka sa posible mahiagoman nga sakit sa kabataan nga nabakunahan na niini sa unang hugna apan nga wala pa magka-dengue.
Ang Sanofi Pasteur, ang French manufacturer sa la­­bing una nga bakuna batok sa dengue sa kalibotan, nipagawas og bag-ong analysis sa long-term clinical trial data sa bakuna nga Dengvaxia.
Sa usa ka pamahayag, kini niangkon nga dugang mga kaso sa grabe nga sakit ang mahiagoman sa tawo nga mabakunahan sa maong dengue vaccine kon wala pa kini matapti og dengue.
Ang Sanofi nidugang nga moawhag kini sa mga awtoridad sa panglawas nga pahibaw-on ang mga doktor ug pasyente sa bag-ong impormasyon sa mga nasod diin ang bakuna gitugot nga ibakuna.
Ang DOH nipalit sa Dengvaxia alang sa usa ka milyon ka mga bata sa publikong mga tunghaan sa mga dapit diin taas ang mga kaso sa dengue sa 2015: National Capital Region, Region 3, Region 4A ug Central Visayas.
Sa rehiyon, ang bakuna na­sugdan na og hatag ngadto sa mga bata nga nagpangidaron og 9 hangtod sa 14-anyos sa Sugbo diin ang mga siyudad sa Mandaue ug Lapu-Lapu nga maoy unang nakahatag sa u­­­nang hugna sa bakuna niadtong Hunyo ning tuiga. 
GIOKTABA ni Mayor Tomas Osmeña ang pag-ban sa pribadong mga sakyanan nga moagi  sa construction site sa  underpass sa  Bara­ngay Mambaling, dakba­yan sa Sugbo.
Ang mayor nibutyag nga nakadawat siya og mga reklamo gikan sa mga private car owner sanglit ang mga karsada nga maoy ilang agian kasagaran gubaon.
Matod ni Osmeña nga pangunayan og aspalto sa City Government ang gubaon nga mga karsada palibot sa construction site sama sa Ma. Gochan, Elorde street (kanhi Ganciang) dalan Sabellano, Cabreros ug Tagunol.
“We are going  to postpone the banning of private cars on the Mambaling  construction site for about a week or two,” Padayag ni Osmeña.
Ang maong gidugayon maoy paghatag og panahon sa mga personnel sa Department of Engineering and Public Works (DEPW) nga maaspalto ang ma­ong mga karsada sanglit gawas nga adunay daghang liba­ong, abog usab kaayo ang dapit.
Ang mayor gusto nga i-ban ang mga private car sanglit numero uno kining nakamugna og kahuot sa trapiko sanglit molagbas ang ilang sakyanan nga gamay ra og sakay. (PAC) 
(PAC)
GITUN-AN na karon sa duha ka mga service contractors kon posible bang makabutang og wind turbine power plant sa Sugbo.
Kon kini posible, gawas nga kini ang labing una sa Central Visayas, posible usab kini nga usa ka tourist attraction.
Gibutyag sa tigpamaba sa Department of Energy (DOE) - Visayas nga si Lourdes Arciaga nga na-award na sa duha ka kompaniya ang duha ka service contracts.
Nakuha sa Amihan Energy Corporation and Cebu City Wind Power Project diin tukuron kini sa kabukiran sa Balamban, Toledo, Minglanilla ug Cebu City.
Samtang ang Ryanyx Construction & General Services Corp. usab ang na-awardan sa Cebu Wind Power Project nga giplanohang tukoron sa Argao, Dalaguete, Alcoy, Boljoon ug Oslob.
Susama sa Bangui Wind Farm sa Ilocos Norte nga gawas sa naghatag kini og supply sa kuryente, usa usab kini sa gibisita sa turista.
Matod ni Arciaga nga posibleng susama usab kini sa Sugbo apan sa bukid lang nga parte diin anaa sa bahin sa Trans-axial highway sa Sugbo.
Ang duha gilauman nga mohatag og 741 megawatts nga supply sa kuryente pinaagi sa hangin.
Magdugang kini og supply sa kuryente sa Sugbo, apan ning higayuna renewable energy ang gigamit. (HBL) 
(HBL)
SUGOD karong buwana, mopagawas ang Bangko Sentral ng Pilipinas og bag-ong P5 nga mga sensilyo.
Ang New Generation Currency (NGC) nga P5 magpakita sa nawong sa bayani nga si Andres Bonifacio.
Ang pagpagawas sa bag-ong P5 nga sensilyo pahinungod sa ika-154 nga birthday anniversary sa bayani niadtong Nobiyembre 30 ug sa iyang ika-120 nga anibersaryo sa kamatayon niadtong Mayo 10.
Si Bonifacio, usa ka maisog nga lider ug usa sa mga nagtukod sa Katipunan, usa ka sikreto nga organisasyon hangtod sa pagkadiskobri niini niadtong 1896 nga nisangko sa Philippine Revolution ug sa deklarasyon sa kaugalingnan sa Pilipinas niadtong 1898. Si Bonifacio namatay niadtong Mayo 10, 1897.
Matod sa BSP ang ubang denomination sa NGC ipagawas sa sirkulasyon sa Enero sa sunod tuig.
Ang nawong sa amahan sa Philippine Revolution makita sa pikas bahin sa P5 nga sensiyo uban sa markings nga “ANDRES BONIFACIO,” “5 PISO” ug “REPUBLIKA NG PILIPINAS” sa bold nga font ug microprints, ug mint mark.
Sa pikas bahin sa sensiyo, makita ang Tayabak, usa ka klase sa endemic nga tanom sa Pilipinas nga makita lang sa usa ka lugar ug mopilit og tag-as nga mga punoan sa kahoy sa lasang; ang logo sa BSP ug ang “Bangko Sentral ng Pilipinas” sa microprint nga marka.
Ang bag-ong P5 NGC coin kay 25 millimeters ang sukod sa dayametro ug motimbang og kapin kun kulang 7.4 gramos.
Ang BSP nidugang ang ubang mga sensilyo sa NGC Series mag-feature usab sa logo sa BSP, mga bayani ug endemic flora uban sa desinyo sa NGC Banknote Series nga gilusad niadtong 2010 nga nag-highlight usab sa kahayupan sa nasod.
WA mopatim-aw ang drayber nga gipasanginlan nag-overcharging sa iyang mga pasahero ug ang ope­rator niini sa Gilgal Taxi sa gipatawag nga hearing kagahapon sa buntag sa Land Transportation Franchising and Regulatory Board sa Central Visayas.
Si Isidro Tumulak, Jr., assistant spokesman sa LTFRB 7, nibutyag nga niisyu na sila og show cause order batok sa operator sa Gilgal Taxi ug gipatubag kon nganong dili angay kanselahon ang prangkisa niini nga adunay 34 ka taxi units.
Suma pa niya kon unsay sala sa drayber mao usab ang tulubagon sa operator og taxi.
“Ang operator nahibawo sa drayber ug nakaila kon unsa kini matanga sa pagkadrayber,” matod ni Tumulak sa pakighinabi sa Superbalita Cebu kagahapon.
Usa ka representante sa Gilgal Taxi nga wa magpahingan niingon nga tubagon sa kompaniya ang pasangil batok sa ilang drayber.
Ang wala pagpakita sa drayber nga si Jack Espanto nga nagmaneho sa taxi (AAE 5719), matod ni Tumulak, makonsiderar nga sad-an kini sa reklamo batok niini.
Si Tumulak nitug-an mag- atubang og multa nga P8,000 ang operator samtang P18,000 ang drayber.
Matod niya, kon ang video ang basehan, ang drayber nakalapas sa overcharging, gross discourtesy ug wala pagsul-ob og uniporme.
Sa video, siya nidugang, ma­kita nga sobra ang gipangayo nga plite sa drayber sa iyang langyaw nga mga pasahero.
Usa ka Almalyn Salimbagat Pancho ang ni-post sa iyang Facebook page niadtong Nobiyembre 29 sa alas 10:11 sa buntag ug nipasangil sa taxi drayber nga naningil og P2,000 nga plite sa langyaw nga mga pasahero.
Si Pancho niasoy ning mantalaan nga mga Hapon ang mga pasahero nga niabot sa Sugbo niadtong Nobiyembre 27 aron mag-honeymoon ug pagka Nobiyembre 28 nagpahatod sila sa SM Seaside sa dakbayan sa Sugbo gikan sa usa ka hotel sa siyudad sa Lapu-Lapu.
Siya nitug-an ang usa sa mga Hapon ang nikuha sa video ug nipadala niya isip ilang tour guide. (SCG) 
(SCG)
GITATAW ni Mandaue City Mayor Luigi Quisumbing nga mas maayong ibalik sa Philippine National Police (PNP) sa labing daling pana­hon ang operasyon ba­­tok drugas. 
Matod ni Quisumbing nga bisan maayo ang nabuhat sa Philippine Drug Enforcement Agency (PDEA) kalabot sa drugas human kini gitahasan sa paghimo sa mga operasyon batok drugas apan kuwang gihapon kini sa mga kawani. 
“As soon as possible please. The PDEA does a good job. Don’t get me wrong. Quite frankly there’s only 30 for them for the entire region 7, that’s not even one of my police stations,” ni Quisumbing sa dihang nahinabi sa mga tigbalita. 
Gitataw sa mayor nga kon basehan ang gidaghanon ang mga PDEA agents, lisod isustiner ang mga operasyon niini. 
“For 30 agents for the entire region 7 that’s not a joke. The police are justice good, justice dedicated and there’s a lot more of them. I appreciate the effort of PDEA they’re doing a spectacular job but there’s not enough of them,” dugang pa sa mayor. 
Paambit niini nga maglisod ang mga taga PDEA ilabi na kon ang mga operasyon sa nagkadaiyang adlaw mahi­ta­bo sa lagyong rehiyon. 
Saysay niya nga bisan pa man sa massive hiring sa PDEA apan di gyud makaya niini ang operasyon. 
“The police are here today. I don’t see any conflict with having the police coming back and strengthening the the PDEA at the same time. But the police are ready, they’ve shown success,” dsason ni Qui­sumbing. (JPP) 
(JPP)
GITUN-AN na karon sa duha ka service contractors kon posible bang makabutang og wind turbine power plant sa Sugbo.
Kon mamahimo kining posible, gawas sa mao kini ang labing una sa Central Visayas, posible usab kini nga usa ka tourist attraction.
Gibutyag sa tigpamaba sa Department of Energy (DOE) - Visayas nga si Lourdes Arciaga nga na-award na sa duha ka kompaniya ang duha ka service contracts.
Nakuha sa Amihan Energy Corporation and Cebu City Wind Power Project diin itukod kini sa kabukiran sa Balamban, Toledo, Minglanilla ug Cebu City.
Samtang, ang Ryanyx Construction & General Services Corp. usab ang na-awardan sa Cebu Wind Power Project nga giplanohang tukoron sa Argao, Dalaguete, Alcoy, Boljoon ug Oslob.
Susama sa Bangui Wind Fam sa Ilocos Norte nga gawas sa naghatag kini og supply sa kuryente, usa usab kini sa gibisita sa turista.
Matod ni Arciaga nga posibleng susama usab kini sa Sugbo apan sa bukid lang nga parte diin anaa sa bahin sa Trans-axial highway sa Sugbo.
Ang duha gilauman nga mohatag og 741 megawatts nga supply sa kuryente pinaagi sa hangin nga dili makadaut sa kalikupan. (HBL) 
(HBL)
KAHAMHANAN sa dakbayan sa Talisay mopatuman nag oras niadtong delivery trucks nga mo-deliver sa ilang produkto sa merkado sa Tabunok ug uban pang dagkong karsada siyudad.
Kini maoy lakang sa siyudad sa tinguha nga mominusan ang kahuot sa Tabunok sa mga sakyanan ilabi na sa mga oras nga daghan ang mga pasahero.
Si Mayor Eduardo Gullas, kinsa mihatag og gahum ni retired Gen. Cecil Ezra Sandalo nga mopadagan sa mga sakop sa City of Talisay Traffic Opera­tions Development Authority (CT-TODA).
Ang mga delivery truck maka-deliver sa ilang produkto sa wala pay alas 6:00 sa buntag human sa alas 10:00 sa buntag hangtod na sa ala 1:00 sa hapon ug human na sa alas 8:00 sa gabii. (DRT) 
(DRT)
BAYBAY CITY - Inay selda, tambalanan ang gidad-an sa usa ka lalake human misuway pag-ilog sa armas sa usa ka pulis. 
Base sa spot report sa Police Regional Office 8, usa ka alarma ang nadawat sa Baybay City Police bahin sa usa ka hubog kaayo nga lalake nga nanghasi sud sa usa ka restaurant sa Rizal Boulevard, Zone 10. 
Si SPO1 Dondon Labador ug PO1 Reynard Morquianos ang miresponde sa alarma. 
Napahunong nila ang panghasi sa suspek nga si Ramil Luchavez, taga Barangay Hilapnitan. 
Sa dihang padung na posasan, misuway pag labnot ang suspek ug misuway pag-ilog sa armas ni Labador. (JKDP) 
(JKDP)
ALBUERA, LEYTE - Nagkaengkwentro ang mga sakop sa 78th Infantry Battalion sa Philippine Army ug Communist Terrorist/NPA sa Barngay Talisayan, Albuera Leyte. 
Matod ni Capt. Jose Galope, spokesperson sa 802 Infantry Brigade, nakadawat og report ang 78th IB nga dunay mga armado ang nakit-an sa barangay. 
Giingong nag-extort ang grupo sa mga residente. 
Pagresponde sa militar, naabtan nila ang kapin kun kulang 10 ka CTE/NPA sa lugar hinungdan sa 15 minutos nga pinusilay. 
Way samdan ug nakalas sa militar samtang wala pa mahibaw-i sa pikas grupo. (JKDP) 
(JKDP)
ALLEN, NORTHERN SAMAR – Tulo ka most wanted persons sa lungsod sa Allen sa Norther Samar ang nasikop didto sa Gen. Trias, Cavite. Giila ang 3 nga sila si Johnrey Muncada, 30; Michael Muncada, 29 ug Faustino Muncada, 65, pulos taga Lipata, Allen, Northern Samar. 
Ang tulo dunay warrant of arrest sa kasong Frustrated Murder. Nakadawat og intelligence report ang kapulisan sa Allen nga toa sa Cavite ang ilang gipangita. 
Nakig alayon sa Gen. Trias PNP ang kapulisan sa Allen pinangulohan ni PSinsp. Rommel Quinio. 
Nasikop ang tulo kinsa adunay tag P200,000 nga piyansa. (JKDP) 
(JKDP)
TAGBILARAN CITY - Usa ka 17-anyos nga lalake giingong misuway pagpasud og gidiling drugas sud sa Tagbilaran City Jail pinaagi sa pagtago niini sa usa ka sudlanan sa sabon niadtong Miyerkules. 
Sumala ni Tagbilaran City Jail Guard Officer Noel Fuego nga ang suspek misuway pagsud og ilegal nga drugas ngadto sa usa ka piniriso nga gihinganlan og Marlon Tampos. 
Nasayran usab nga si Tampos napriso tungod sa kaso sa gidiling drugas. 
Dugang ni Fuego nga sa dihang girikisa niya ang mga butang nga dala sa suspek nga mobisita unta sa nahisgutang piniriso, giingon nga narekober niya ang usa ka gamayng putos nga adunay timbang nga lima ka gramos nga gituhoang drugas nga giipon pagsud sa sabon. 
Matod sa suspek gisugo siya ni Tampos. (LRB, DYRD) 
(LRB, DYRD)
NAKUHA sa close circuit tele­vision (CCTV) camera si Jimmy Largo sa usa ka conve­nience store mga pipila ka gatos ka metros ang gilay-on sa dapit diin gibanhigan pa­tay si Ermita Barangay Ka­pitan Felicisimo “Imok” Ru­pinta niadtong Nobiyembre 23 sa gabii sa Barangay Ta­yud, lungsod sa Liloan, Cebu.
Gipakita ni Supt. Reynaldo Magdaluyo ang CCTV camera footage sa 7 Eleven convenience store sa Barangay Tayud niadtong gabii sa dihang gi ambush patay si Rupinta.
Gaatang?
Gaatang?
Alas 7:56 makita ang pag abot ni Largo nga nisulod sa 7 Eleven ug nipalit og ice cream samtang dunay gipaabot nga iyang kauban nga ilang gituohan nga usa sa mga gun man.
Nag sul-ob og kawo si Largo samtang ang iyang dughan dunay gisab-it nga antipara nga nakuha usab ni sa mga sakop sa Regional Special Operations Group atol sa gihimong manhunt operation kaniya.
Duna pa siyay nasugatan nga kaila nga duna usay gipalit sa tindahan ug pipila ka gutlo ang nakalabay, nigawas ni sa tindahan ug daw sa dunay gipaabot.
Positibo usab ning giila sa tulo ka mga saksi nga ang naa sa video sa CCTV camera mao si Largo.
Pagka alas 8:29, makita sa vi­deo nga niagi ang Isuzu D-Max ni Rupinta nga dunay nag-una nga duha ka mga motorsiklo nga gituohan nga apil sa krimen.
Nisunod usab dayon silang Largo ug ang kauban niini.
Sa dihang pag abot sa eskina, ang duha ka mga motorsiklo nga nag-una sa sakyanan sa kapitan niliko sa tuo samtang silang Largo mi overtake sa sakyanan ug sa dihang natungdan na gipaarakan na kini sa armas.
 Human sa pagpamusil, nilili pa si Largo aron pagsiguro nga patay ang ilang target ug misinggit pa kini nga kompirmadong patay na ang kapitan.
“Isa lang ang ibig sabihin dyan, nandyan siya sa malapit sa crime scene sa pinag ambusan early on dumating siya dyan because he is receiving information sa mga spotter. So, nag pre-position siya early pa. So, Jimmy Largo is not a fall guy,” matod ni Magdaluyo.
Gipasabot ni Magdaluyo nga ang kuha sa CCTV mitugma sa pamahayag ni Jocilyn Mendoza nga nagkawo lang si Largo ug wala mag helmet.
Naniid
Naniid
Apan nianang adlawan pa mga pasado alas 2 sa hapon, nakit-an na sa tulo ka mga saksi si Largo kauban si alyas Jordan nga nagduwa og bingo sa atbang sa barangay hall.
Pasado alas 6 sa gabii sa dihang nikanaog si Rupinta uban ni Jocilyn ug nisakay sa sakyanan.
Dali usab nga miangkas sa ilang tagsa-tagsa ka mga motor silang Largo ug alyas Jordan ug nananghid pa nga ibilin lang ang ilang pundo nga kwarta sa bingo kay ila lang kining balikon.
Ang facial composite ni Jordan gipakita sa media nga gihulagway ni Magdaluyo nga hired killer sa Barangay Ermita.
Tungod niining maong ka­lamboan gipanghimakak ni Magdaluyo ang pangangkon ni Largo nga dili siya ang nagpatay sa ka­pitan ug fall guy lamang siya.
 Nihatag na usab og pamahayag ang igsuon ni kapitan Rupinta nga dili tinuod nga na- uban sila ni Largo nianang gabii nga gipatay ang kapitan.
Lima ngadto sa unom ka mga suspek ang giingong nagtinabangay aron patyon ang kapitan ug wala lang una moluwat og pamahayag ang RSOG7 kon unsay motibo sa pagkakaron.
Si Largo gibalhog na sa Cebu Provincial Detention and Rehabilitation Center (CPDRC).
DUOL na lang nga mahimong beato si anhing Archbishop Teofilo Camomot.
Kini human ang Congregation for the Causes of Saints in Rome niaprobar sa diocesan process alang kang Camomot. 
Si Fr. Mhar Vincent Balili, vice postulator sa cause ni Camomot, nikompirmar nga nakadawat silag suwat gikan kang Cardinal Angelo Amato, prefect sa Congregation, sa ilang hukom.
Nakab-ot kini atol sa regular meeting sa Congregation niadtong Nobiyembre 9. 
Sa iyang suwat, si Amato niingon nga nakadawat sila og duha ka diocesan inquiries sa kinabuhi ni Camomot, nga pulos giduso sa Archdiocese sa 2015 ug 2017. (JKV) 
(JKV)
GIKATAKDANG sugdan na sunod semana sa dakbayan sa Mandaue ang pagpatuman sa nag-unang dapit ang parte sa Brgy. Centro sa dakbayan isip usa ka “discipline zone”. 
Pasabot niini nga kon anaa ka sa maong dapit, kinahanglan ka nga motuman sa tanang mga lagda sa balaud gikan sa basura, trapiko ug uban pa.  
Sa tinguha nga hingpit na mawagtang ang nagkadaiyang mga krimen ug magpuyo ang katawhan sa Central Visayas ug malinawon ug hapsay nga komunidad,  hinungdan nga ilusad ang discipline zone.  
“During sa coordination meeting,  usa sa initial nga nasabutan nga ang Brgy. Centro ang himuong pilot area kay naa man sad diha ang kasagaran sa mga tawo tungod sa merkado,  mall,  simbahan ug city hall. Diha usab kasagaran mas makita ang kadaghanan sa mga di mosunod sa city ordinance,” ni PCInsp. Mercy Villaro sa dihang nahinabi sa mga tigbalita. 
Paambit niya nga sagad sa mga kalapasan nga nahimo sa mga tawo sa dapit nagtuyok sa jay­­­walking, iligal nga parking, ba­­­­sura, iligal nga mga barong-ba­rong nga nakamugna og trapik. 
Sayo ning semanaha, ang Mandaue City Police Office (MCPO) nakighimamat kang Mayor Luigi Quisumbing, sa Traffic Enforcement Agency of Mandaue, City Engineering Offive, City Environment and Natural Resources Office, Bureau of Fire Protection, City Social Welfare and Services, ug mga kapitan sa uban barangay aron hisgutan ang ma­ong tahas. 
Karong Lunes gikatakdang sugdan ang pagpatuman sa tahas sa Mandaue diin magtinabangay ang kapulisan, lokal nga kagamhanan ug nagkadaiyang ahensya sa pag-oberbar sa mga tawo sa pagtuman sa balaod. 
Sumala pa ni Villaro nga tagan-an og upat ka buwan ang pagpatuman sa maong programa diin matag semana adunay ipahigayong evaluation niini. 
Kon maayo ang makitang resulta,  hayan palapdan kini hangtud nga malukop ang tibuok siyudad.
GUSTO sa konseho sa dakbayan sa Sugbo nga ikonsi­derar ni Mayor Tomas Osmeña ang paghatag niini sa P10 milyones nga hinabang ngadto sa dakbayan sa Ormoc, subay niadtong gitay-og sila og linog sayo ning tuiga.
Atol sa nakalabay nga session sa konseho, naprobahan ang mosyon ni Konsehal Margot Osmeña kabahin sa pag-awhag kang Tomas nga ihatag og dayon ang hinabang.
Dugang ni Margot nga iya kining gihimo nga lakang tu­ngod kay nakita niyai nga nagkinahanglan ang Ormoc sa maong financial assistance.
“Anyway sige lang all been said and done na so I believe that what is going to happen now is that they will just remit the money”, matod ni Osmeña.
Subay niini, si executive assistant to the mayor Francisco “Bimbo” Fernandez nagkanayon nga ang memorandum og agreement tali sa Ormoc ug Cebu City Go­vernment napirmahan sa Acting Mayor sa Leo Carmelo “Toto” Locsin, Jr. ug gipadala na kini.
Dugang ni Fernandez nga kon moabot na ang MOA, pirmahan kini sa mayor ug i-deposito dayon, matod pa, ang kwarta.
Wala gidayon ni Mayor Osmeña ang paghatag og hinabang pinansiyal sa Ormoc City human matod pa ang Ormoc dili interesado. (HBL) 
(HBL)
PIPILA sa mga nagpuyo daplin sa dagat sa Sityo Sperla, Barangay Poblacion, Lapu-Lapu City ang demolison karong adlawa.
Balay nga unahon sa pagdemolish mao kadtong nagbarog sa dagat ug kadtong struktura nga gipa-abangan sa professional squatters.
Gipahibawo ni Mayor Paz Radaza nga adunay 72 ka mga balay nga nahimutang sa danger zone sa dihang istruktura gitukod sa dagat nga nag-atubang sa Mactan Channel.
Kini human niadtong tulo ka balay nga nalusno sa dihang gihampak sa bawod  resulta sa naghaguros nga fastcraft nga mitadlas sa Mactan Channel niadtong buwan sa Oktubre.
Si Radaza sa iyang bahin nipasabot nga na-ungaw sa peligro ang kahimtang sa ubang lumolupyo hinungdan nga buot niyang papahawaon ug mobalhin sa luwas nga dapit.
Dili buot ang mayor nga masubli ang panghitabo sa dihang duha ka mga senior citizen ang naangol nga nangahulog sa dagat ug gi-rescue sa mga silingan sa dihang balay natumpag sa bawod.
Niadtong Oktubre 27 nipadala ang siyudad og notisya sa mga residente kalabot sa pagpapahawa kanila sa maong dapit.
Unang gi-schedule ang demo­lition niadtong Nobiyembre 8 apan mga sakop sa Presidential Commission for the Urban Poor (PCUP) nihangyo nga lugwayan ang maong petsa hinungdan nga na-uswag karong adlawa.
Apan laing suwat-hangyo sa PCUP ang gipadala niadtong miaging adlaw ngadto sa buhatan sa mayor nga nangayo og laing extension sa maong demolition gumikan sa humanitarian reason.
“I would just like to put into record nga kon unsay mahitabo diha, responsibilidad nan a sa PCUP,” pamahayag ni Radaza hinungdan nga gipili lang una ang gub-on nga kadtong stuktura nga gitukod sa dagat ug kadtong mga gipa-abangan.
Dugang pa sa mayor nga wa magpasagad ang siyudad sanglit hatagan man ang mga apektadong nga structure owner og financial aid ug relief goods. (FVQ) 
(FVQ)
IMBESTIGAHON sa Department of Environment and Natural Resources (DENR) kon kinsa ang nagpatay sa usa ka pawikan nga napalgan sa baybayon sa lungsod sa Moalboal niadtong Miyerkules sa buntag.
Si Dr. Eddie Llamedo, regional information officer sa DENR 7, nibutyag ang Tañon Strait Protected Seascape (TS­PS) ang gitahasan sa pagsusi kon kinsa ang nagpatay sa pawikan.
Sa Facebook page sa usa ka Kalle Epp, siya nangangkon nga nakit-an nila ang pawikan kun sea turtle nga color green sa coral reef sa Sitio Tongo, Barangay Basdiot.
Ang pawikan dunay samad sa iyang liog agi sa pana.
“We are outraged! Since several weeks we have seen an increase in people, local and foreign, coming to Moalboal for spear gun hunting as a sport and reported this to authorities,” sumala ni Epp sa iyang post.
Siya nihangyo sa mga opis­yal nga imbestigahon ang illegal nga panagat sa lungsod.
Si Cirilo Tapales, kapitan sa Barangay Basdiot, nisulti sa SunStar Cebu nga natugyan na ngadto sa kapulisan sa ilang lungsod ang pawikan.
Siya nagtuo ang mga mananagat sa laing barangay ang posible nagpana sa pawikan.
Siya nidugang nga illegal ang pagpana kun spear hunting sa Moalboal. 
Matod ni Llamedo ang pagpana og pawikan sud sa marine protected areas sama sa Tañon Strait kay illegal sumala sa Republic Act 9147 kun Wildlife Con­servation and Protection Act.
Ang mananagat nga ma­sak­pan nakalapas sa maong balaod mahimo mapriso hangtod sa 10 ka tuig o pamultahon og P500,000 sa ma­tag pawikan nga iyang mapatay. (SCG) 
(SCG)
GIPATAWAG sa Land Transportation Franchising and Regulatory Board (LTFRB) karong adlawa ang drayber ug ope­rator sa Gilgal Taxi nga nag-viral ang vide­o sa social media human pa­sanginli og overcharging sa plitehan sa pasahero.
Si Ahmed Cuizon, director sa LTFRB 7, nikompirmar nga alas 10 karong buntag mahitabo ang hearing sa taxi drayber nga si Jack Espanto.
Sa Facebook page sa usa ka Almalyn Salimbagat Pancho niadtong Nobiyembre 29 sa alas 10:11 sa buntag, siya nipasangil sa taxi drayber nga naningil og sobra kadako sa plitehan sa langyaw nga pasahero nga nigikan sa usa ka hotel sa Mactan, dakbayan sa Lapu-Lapu paingon sa SM Seaside sa dakbayan sa Sugbo.
Matod niya P2,000 ang gipaningil nga plite sa drayber apan base sa video, P1,500 ang gihatag sa langyaw nga pasahero.
“Usa na sa dakong hinungdan ngano niminos ang ma­nakay og taxi...Maluoy ta sa ubang drayber nga nanginabuhi og tarong, maangin aning mga badlungon,” pahayag ni Pancho sa iyang post sa iyang Facebook page.
Kagahapon sa alas 4:00 sa hapon, niabot na og 262 ang shares sa maong post.
Usa ka staff sa Gilgal Taxi nibutyag nga wala mamasahero si Espanto kagahapon.
Matod sa maong staff, nag-text ang drayber nga dili maka-drive kagahapon apan napahibawo na nila sa pagpatawag sa LTFRB 7 niini. (SCG) 
(SCG)
SA ikatulong semana ka­rong Disyembre, tinguha sa Department of Health (DOH) sa Central Visayas nga ma­sugdan ang ikaduhang hugna sa pagpama­kuna batok sa sakit nga dengue.
Si Dr. Shelbay Blanco, pangu sa Regional Epidemiology and Surveillance Unit (Resu) 7 sa DOH 7, nibutyag nga karong adlawa magtagbo og balik ang mga sakop sa National Immunization Program aron tukion ang mga angay buhaton sa paghatag sa ikaduhang dose sa dengue vaccines.
Nakiglambigit usab sila sa mga opisyal sa panglawas sa mga siyudad sa Mandaue ug Lapu-Lapu nga maoy unang nakahatag sa unang hugna sa bakuna niadtong Hunyo.
Siya nibanabana nga 40 porsiyento lang sa 600,000 ka mga bata nga nagpanuigon og 9-anyos hangtod 14-anyos nga target populasyon nga hatagan, ang nabakunahan sa unang hugna.
Matod ni Blanco nga hayan mabalibaran ang mga bata nga wala mahatagi og bakuna sa unang hugna, apan kini ila pang tukion atol sa ilang tigom.
Sa record sa Resu 7, nasayran nga niabot na og 12,098 ang mga kaso sa dengue sa Central Visayas gikan sa Enero hangtod sa Nobiyembre 25, 2017. Sa maong ihap, 108 ang nangamatay.
Kini 52 porsiyento nga ubos kon itandi sa samang panahon sa miaging tuig nga niabot og 25,466 ang mga kaso ug 221 ang nangamatay.
Kadaghanan sa mga kaso natala sa mga siyudad sa Sugbo (2,455 cases, 31 namatay), Lapu-Lapu (1,088 cases, 11 namatay), Mandaue (849 cases, 2 namatay), ug Talisay (453 cases, 11 namatay).
Kasagaran sa mga nagka-dengue kay nagpangidaron og usa ka tuig hangtod 5-anyos.
Ang dengue gikan sa la­mok nga nagdala og virus, hi­nungdan nga kabahin sa kampanya mao ang pagyabo sa mga tubig nga kapuy-an sa lamok. (SCG) 
(SCG)
GIPASIGA ang tulo sa 10 ka modern traffic lights system nga adunay closed-circuit television (CCTV) cameras sa dakbayan sa Lapu-Lapu niadtong Miyerkules hapon nga unang gitaod niadtong buwan sa Oktubre.
Si Mayor Paz Radaza maoy nangulo sa gihimong ceremonial lighting sa traffic lights nga nahimutang sa ti-ilan nga bahin sa first bridge, city hall junction ug airport road sa barangay Pusok.
Synchronized sa timer sa dak­bayan sa Mandaue ang traf­fic light system sa Lapu-Lapu diin susama ra usab nga supplier ang gipalitan ug mitaud sa kahimanan.
Gibanabana nga mokabat ngadto sa kapin sa P30 mil­yones alang sa maong proyekto diin ang ubang traffic lights gita-od  sa intersection sa barangay Buaya, Mactan, Punta Engaño, Maribago, Marigondon ug Basak ang isunod.
Panghinaot sa siyudad nga pinaagi sa maong modern nga kahimanan kaminusan na  ang nagkahuot nga trapiko sa naasoyng mga dapit. (FVQ)
(FVQ)
GIBANHIGAN ang usa ka ma­­nindaay og isda sa Maha­yahay, Barangay Napo, lungsod sa Carcar, alas 9 sa bun­­tag niadtong Martes.
Ang biktimsa mao i Florencio Generosa, 43, ug nagpuyo sa Barangay Sayao, Sibonga.
Human sa pagpamusil, ang wala mailhing mamumuno  nisibat ug wala matio ang motibog sa krimen. Gisubay pa kini sa kapulisan. (Michelle Anne Obor, USJR - intern)
(Michelle Anne Obor, USJR - intern)
TALAMBAN Police Station ug Police Regional Office 7 nagtinabangay na sa imbestigasyon sa pagtulis sa usa ka 60 anyos nga ginang sud mismo sa iyang pribadong sakyanan gikan nga nag withdraw og kwarta sa banko sulod sa usa ka mall niadtong Lunes sa buntag.
Gipangita sa kapulisan nga gipangulohan sa Talamban police inabagan sa Regional Special Operations Group 7 ang tulo ka mga tawo, duha niini mga armado, nga maoy ningtulis sa 60 anyos nga ginang nga si Elizabeth Seniedo, taga Sunny Hills, Barangay Talamban.
Base sa pasiunang imbestigasyon, nagtuo ang kapulisan nga ang mga nanulis sakop sa organisadong grupo sa mga kriminal.
Matod ni Sr. Insp. Arieza Otida, hepe sa Talamban police station, si Seniedo gikan nag withdraw ug kwarta sa usa ka bangko nga nahimutang sa usa ka dakong mall sa maong lugar apan sa iyang pagbalik sa iyang sakyanan nga gipar­king sa basement kalit lang siya nga giduol sa duha ka armadong lalake ug gitionan ug mimando nga mosulod sa iyang sakyanan. 
Gidagit
Gidagit
Sa sulod sa iyang Toyota Fortuner (AED 3357) color brown, gisampungan og panapton ang iyang duha ka mga mata ug gidala sa habagatang bahin sa probinsya sa Sugbo.
Gikuha ang iyang relo nga mobalor og P300,000; kwarta nga P15,000 ug mga butang niini sama sa cellphone.
Human makuha ang maong mga butang, gipakanaog siya sa mingaw nga dapit sa Barangay Kanyuko, lungsod sa Dumanjug, Sugbo ug gihikot sa punoan sa kahoy ang iyang mga kamot.
Human siya magapos, nanibat ang mga tulisan sakay sa iyang sakyanan.
Pipila ka gutlo ang nakalabay, nakabadbad si Seniedo sa higot ug nisakay siya og bus paingon sa lungsod sa Moalboal.
Didto na siya nidangop sa police station sa lungsod ubos sa paggiya sa konduktor aron itug-an ang nahitabo kaniya.
“Until such time nga nihunong na sila in a certain place, gibaatan siya sa scarf niya then gihigot siya sa usa ka kahoy then after which gidala ang iyang mga gamit ang iyang bag cellphone Rolex nga relo worth P300 thousand and ang Fortuner niya nga sakyanan,” matod ni Otida.
Organisado
Organisado
Gituohan sa kapulisan nga organisadong grupo ang nag­himo sa krimen, matod ni Otida kon basehan ang pamahayag ni Seniedo.
Gitug-an sa 60 anyos sa mga imbestigador nga samtang nagdagan ang sakyanan, dunay gikasulti ang usa ka lalake sa telepono nga dili Cebuano ang sinultihan.
Iyang gituohan nga sinultihan sa taga Mindanao ug giingong dunay naghatag og idiya kung asa moagi nga dili madakpan sa mga police.
“According to her murag naa kunoy nag monitor nila kay usahay mo mention man kuno ang suspect about sa kanang naa bay nag checkpoint, naa bay operations para mo guide asa moagi, maorag organized jud ni sila,” matod ni Otida.
Usa sa mga tulisan nanga­yog pasaylo kaniya kay tulis ra ang ilang tuyo kay nagkinahanglan siyag kwarta tungod kay manganakay ang iyang asawa.
Sa sinugdan giingong duha ra ka mga tawo ang nanulis kaniya, apan dunay babaye nga misakay sa dapit nga wa niya mahibaw-i kon diin.
Giingon nga sa tibuok biyahe gitaptapan ang iyang mga mata sa mga tulisan hinungdan nga wa siya masayod diin sila niagi.
Niadtong Martes sa kaadlawon na siya nakalingkawas gikan sa gidad-an kaniya.
Wa pa masayri sa kapulisan nganong way nakabantay nga guwardya sa mall labina sa entrance sa parking area.
Nahatagan na og kopya sa close circuit television (CCTV) camera ang Talamban police nga maoy ilang gisubay aron ma­ilhan kon kinsa ang maong mga tulisan alang na unya sa himuon nila nga pag gukod niini.
Sa pagsuwat ning mao nga taho, wa pay feedback sila si Otida kon unsay kuha sa CCTV.
Nakig-alayon na usab sila sa Highway Patrol Group-7 aron maalarma ang sakyanan nga hangtod karon naa pa sa mga kamot sa mga tulisan.
Magbantay
Magbantay
Human sa insidente nga aduna’y iladong negosyante ang gidagit sa usa sa mga mall sa Barangay Talamban, dakbayan sa Sugbo, nipahimangno si Konsehal Dave Tumulak, kinsa deputy mayor for police matters, nga magmatngon dili lang ang mga negosyante apan lakip na ang mga yanong tawo.
Matod sa konsehal nga kinahanglan nga magmabinantayon sa palibot hilabi na kon mosakay na og sakyanan, mas maayong ma-lock dayon ni.
Giawhag ni Tumulak ang publiko nga kon mabantayan ang sakyanan ni Seniedo i-report dayon sa labing duol nga police station.
Ang konsehal nagtuo nga local boys ra maoy naghimo sa ma­­ong krimen. (dugang ta­ho ni HBL) 
(dugang ta­ho ni HBL)
WA pa makaluwat og closure order si Cebu City Mayor Tomas Osmeña nga pasirhan ang Abuhan Filipino Cuisine o mas naila nga Abuhan Pochero, sira na kini tungod kay plano na nila nga mamalhin og laing dapit.
Sa closure order sa mayor, ni­­say­say kini nga way Mayor’s Bu­­siness Permit gikan 2013 hang­tod 2017 ang maong kan-anan nga nakalapas sa Omnibus Tax Ordinance sa Cebu City.
Kagahapon, gibutyag usab ni Acting Cebu City Treasurer Tessie Camarillo nga niadtong Oktubre 2 pa nila gipadalhan og notice to comply ang kan-anan.
Oktubre 11, dihang niluwat usab sila og final demand letter ug didto usab nila giisyuhan kini og letter of authority to examine sa ilang books of accounts.
Base sa ilang assessment sa tax ug regulatory fees, sukad 2014, niabot sa P979,466.50 ang utang niini nga buhis sa Siyudad.
Nobiyembre 20, nibayad kini og P422,877.50 samtang ang kuwang nga kapin P500,000 nasabutan pinaagi sa compromise agreement nga bayran kini nila sulod sa unom ka buwan.
“Mo-close naman na diha sila sa Ramos kay (mobalhin) adto’s Mango. We advised them to register the new corporation that would handle Abuhan - Pochero,” matod ni Camarillo.
Ang Agus Resort Development Corp. ang nagdala sa Abuhan.
Samtang ang Learning Association de Abuhan Inc., di mamahimong mao’y modala niini tungod kay usa kini ka nonstock/non-profit nga sukwahi sa nature of business nga restaurant.
Gisuwayan ning mantalaan pagkuha sa habig sa maong kan-anan apan sa pagbisita sa maong dapit sirado na kini sugod niadtong Nobiyembre 28 ug wa’y representante nga niatubang atol sa pagbisita.
Ang Abuhan di maoy unang mga establisemento nga gipasirhan ni Osmeña.
Ang mga outlet sa Rico’s Lechon gipasirhan sa mayor pipila ka mga buwan ang nakalabay tungod usab sa kakuwang sa business permit.
TINDAHAN og mga piyesa sa computer sa R.R. Landon street sa Barangay San Antonio, siyudad sa Sugbo gilungkab sa duha ka mga lalake nga gituohan nga nag check in sa usa ka pension kilid sa mao nga establisemento.
Ang tindahan nahimutang luyo sa Camp Sergio Osmeña, headquarter sa Police Regional Office 7 (PRO) 7.
Pasado sa alas 8 sa buntag niadtong Lunes na nadiskobrehan sa management sa tindahan nga gisulod sila og kawatan.
Sa dihang ilang nasubay, giingong didto niagi ang mga kawatan sa kwarto sa hotel.
Ila dayon nga gitan-aw ang kuha sa ilang CCTV camera ug dinhi ilang nasuta nga duha ka mga lalake nga nagtaptap sa ilang panagway ang nanguha sa mga butang sa tindahan.
Matod ni Chief Insp. Maria Theresa Macatangay nga wa pa mohatag og detalye ang tag-iya sa Thinking Tools sa pagsuwat ning taho.
“Naay CCTV cameras. However ang mga suspetsado naka bonnet ba nya nakatakop ang nawong so wala gihapoy saysay no. So, atong gi check ang mga CCTV outside sa establishment so that it might lead us to know the vehicles used by the culprit,” matod ni Macatangay.
Duna nay gidudahan ang Station 2 sa Cebu City Police Office kinsa ang maong mga kawatan apan di pa mahimong ikabutyag. (AYB) 
(AYB)
NISAAD si City legal attorney Yuri Benluan nga sunod semana ilang iduso ngadto sa buhatan sa Sangguniang Panglungsod ang ilang gihimong pakisusi kalabot niadtong bomb scare nga gi-post sa Cebu Flash Report (CFR) sa ilang Facebook page.
Gitug-an ni Benluan nga identified na ang mga nagpa­luyo sa maong fake news nga gipakatap sa ilang FB account nga unang nigawas niadtong sayong bahin sa Hulyo ning tuiga diin giingong adunay bomba nga gibilin sa usa ka sari-sari store sa Barangay Basak, Lapu-Lapu.
Nasuta nga usa lang ka transistor radio nga gisud og plastic ang wa tuyoa nga nahibilin niadtong lalake nga nagpasilong sa tindahan sa dihang nagpa-abot og kasakyan.
“More than one,”sa pamahayag sa abogado kalabot sa gidaghanon sa nagpaluyo sa fake news ug nagdumili una sa paghingalan sa kadtong mga nangalambigit.
Ang endorsement gisukipan og kopya sa mga affidavit nga ilang nahipos ug resulta sa gihimong imbestigasyon sa Police Regional Office (PRO)7sa ilang Anti-Cybercrime Group.
Natala sa draft nga gihimo sa city attorney’s office nga naghatag og authority sa konseho nga kapasakaan og pormal nga kaso ang CFR sa ilang nahimong kalapasan, diin ang Lapu-Lapu City magsilbing complainant.
Nagkanayon si Benluan nga kasong kalapasan sa Section 6 sa Republic Act 10175 kon Anti-Cyber Crime Law and Presidential Decree 1727, o malicious dissemination of false information regarding explosives ang ilang isang-at batok unya sa hingtungdan. (FVQ) 
(FVQ)
DUHA na ka mga tawo ang bulontaryong mitugyan sa ilang mga armas nga way lisensiya human nga ang kapulisan sa Talisay nihimog Oplan Katok.
Ang Oplan Katok usa ka programa sa kapulisan sa nasud diin kadtong mga tawo nga naghupot og armas nga wala ma-renew ang lisensya ilang tuktukon ug pahibaw-on nga anaa sila sa listahan sa kapulisan nga naghupot og armas nga wala ma-renew ug kinahanglan na kining i-renew tungod kay kon di, mahimo na silang madakop pinaagi sa search warrant tungod sa paghupot og illegal nga armas.
Si Supt. Jason Villamater hepe sa Talisay Police Station miingon nga mahimong wa ma-renew ang lisensya sa armas, mahimo usab nga nabaligya na, gikawat o ba kaha nibalhin na sa pagpuyo.
Giawhag ni Villamater kadtong mga tawo nga mahimo usab nga i-deposito lang una ang ilang armas ngadto sa ilang buhatan hangtod nga dili ma-renew ang lisensya aron di kini nila dakpon sa umaabot nga adlaw.
Kagahapon, personal nga gi­tunol sa kanhi gwardya ang iyang armas ngadto sa pangu sa kapulisan sa Syudad sa Talisay.
Si alyas Cañor, 32, taga Barangay Lawaan sa nahisgutang syudad nibutyag nga gitoktok siya sa mga pulis ug giawhag nga itahan nalang ang iyang armas.
Nahibaw-an kining aduna siyay armas human gi-report sa barangay tanod nga nagtinir kining og .357 revolver.
Iyang gipasabot nga depensa lang una kini niya tungod kay adunay naglagot kaniya kaniadto hinungdan nga nipalit siyag armas nga paltik.
Hinuon gitataw ni Villamater nga walay kaso nga ilang ipasaka niadtong bulontaryong mitahan.
Gani kon mahadlok sila mahimong adto lang sila mosurrender sa ilang armas sa mga barangay opisyal ug sila na ang mokuha niini nga wala gihapoy kasong atubangon.
“Hindi sila dapat matakot kasi walang kaso ang i-file sa kanila kasi voluntary surrender yan unless kung may warrant of arrest sila,” matud pa ni Villamater.
Kini gihimo usab sa kapulisan agig pangandam sa umaabot nga Pasko ug Bag-ong Tuig diin adunay mga tawo nga magpabuto sa ilang armas. (DRT)
(DRT)
PIPILA ka mga negosyante ang nipadayag sa ilang kabalaka nga maalkanse sila kon ipatuman sa Kagamhanan sa Dakbayan sa Sugbo ang liquor ban atol sa Pista Señor sunod tuig.
Kagahapon usa ka stakeholders public hearing ang gihimo sa Cebu City Hall aron mapaminaw ang habig sa mga negosyante. 
Di mominus 20 ka mga stakeholder ang nitambong sa public hearing diin ilang gipadayag ang ilang sentimento nga maapektuhan sila sa plano ni Cebu City Mayor Tomas Osmeña.
Usa sa mipadayag sa iyang kabalaka mao si John James Uy sa Bai Club, diin miingon siya nga panahon sa Sinulog mao kini ang peak season nila diin dako og sila og halin.
Nasayran nga Enero 21 ang Siyudad nagtinguha nga mopatuman og liquor ban sud sa 300 metros rota sa Sinulog gikan sa alas 6:00 buntag na sa alas 6:00 buntag sa Enero 22.
Si Uy nagkanayon nga kon ingon niini ang paagi gihangyo nila ang Siyudad nga kon mahimo maminusan ang buhis nga ilang bayran sa siyudad.
Si Konsehal Dave Tumulak, executive committee chairman sa Sinulog, niingon nga dili tinuod ang gikabalak-an sa mga magpapatigayon nga maalkanse sila kay matod ba 4th quarter mosaka ang sales sa mga imnanan ilabi na sa mga buwan Nobiyembre ug Disyembre ingon man Enero. (HBL) 
(HBL)
NIPAGAWAS og stoppage order ang Department of Labor and Employment (DOLE) 7 batok niad­tong tag-iya og satellite firecracker factory sa Barangay Babag, Lapu-Lapu City nga miulbo niadtong miaging semana.
Samtang Lapu-Lapu City Mayor Paz Radaza nakigtagbo kagahapon sa mga manufacturer ug dealer og pabuto lakip na ang barangay kapitan sa Babag nga nagpahibawo sa iyang nadawat nga kopya nga stoppage order ngadto ni Jonathan Amistad.
Base sa gihimong occupational safety and health investigation sa ahensiya ngadto miulbo nga himuanan og pabuto sa Purok Judasbelt, Babag nasuta nga daghan og nahimong kalapasan ang tag-iya.
Nasayran nga way lisensiya nga gihuptan si Amistad sa paghimo ug pagbaligya og pabuto, way fire safety inspection certificate, way business permit, ug way hustong training alang sa paghimo og firecracker.
“All these observations and deficiencies noted taken together are indicative of the Respondents laxity in implementing Safety and Health Rules within the worksite which clearly exposed the workers to an imminent danger conditions,” tipik sa natala sa maong order nga pinirmahan sa OIC-Regional Director sa DOLE 7 Cyril Ticao.
Gimanduan ang magtiayong Jonathan ug Argentina Amistad sa paghunong og himo ug pamaligya og pabuto sa higayon nga dili makatuman sa requirement sa ahensiya ingon man sa siyudad.
Kahinumduman nga niadtong Nobiyembre 22, 2017 sa hapon unom katawo lakip na sa magtiayong Amistad ang na­angol atol sa pag-ulbo sa ilang himoanan og pabuto diin tulo niini mga menor de edad.
Samtang moabot sa 29 ka mga tighimo ug mamaligyaay og pabuto nga sakop sa Rambolet usa ka korporasyon/kooperatiba nga nabuhi sa paghimo og pabuto ang ni-atubang ngadto ni Radaza kagahapon.
Gikuwestiyon sa mayor ang barangay opisyal sa dihang nasuta nga aduna gihapoy hilom nga naghimo og pabuto bisan nga way permit sama sa mga Amistad.
Si Amistad di sakop sa Rambolet, apan kanhi miyembro kaniadto ug wa makapa-renew sa ilang lisensiya ning tuiga gumikan sa suliran sa panalapi.
Si barangay kapitan Epifania Augusto nipasabot nga wa sila magkuwang sa paghimangno ngadto sa ilang konstituente ilabi na nga mao kini ang nag-una nilang panginabuhian sa mga taga-Babag ug di kalikayan nga adunay uban nga mangiyawat og himo sa tago.
Ang buhatan sa city attorney nigama og kasabutan tali sa Rambolet Corp. ngadto sa ilang tagsa-tagsa ka mga miyembro nga magsilbing requirement aron nga makalukat og lisensiya o permit gikan sa barangay, City Hall ug ubang ahensiya.
Sa naasoyng paagi mamahimong legal ang ilang pag-manufacture ug pagbaligya og firecracker ug pyrotechnic.
Gikatakda nga karong Disyembre 15 magsugod na og display sa mga pabuto diha daplin sa karsada sa barangay Babag. (FVQ) 
(FVQ)
ANG lungsod sa Liloan ug City of Naga giila nga top performing nga lungsod ug component city sa Cebu Province nga dunay aktibo kaayong Anti-Drug Abuse Councils (ADAC).
Ang duha ka local government units giila atol sa tinuig nga Our Cebu Program ug Sugbo Kontra Droga (Sukod) Awarding ceremony nga gipahigayon sa siyudad sa Sugbo niadtong Martes.
Ang Liloan, pinangulohan ni Mayor Christina Frasco, gipasidunggan isip no. 1 sa 12 ka mga lungsod sa Lalawigan sa Sugbo nga dunay aktibo kaayong Municipal Anti-Drug Abuse Council (MADAC).
Ang mga lungsod sa San Remegio ug Consolacion nagsunod nga ikaduha ug ikatulo.
Gawas sa mao nga mga lungsod, laing giila tungod sa maayo nilang mga Madac mao ang Pi­na­mungajan, Medellin, Cordova, Tabuelan, Santander, Argao, Sogod, Madridejos ug Barili.
Samtang ang City of Naga pi­nangulohan ni Mayor Kristine Vanessa Chiong giilang top performer sa tulo ka component cities sa Cebu sa City Anti-Drug Abuse Councils (CADAC).
Samtang nagsunod sa ika­duha ug ikatulo ang Bogo ug Danao City.
Gawas sa mga LGU, ang local police stations sa mga lungsod ug siyudad sa lalawigan giila usab sa ilang kampanya batok sa drugas.
Ang Consolacion Police Station maoy nag-una sa 12 ka municipal police units nga maayo og lakat sa ilang kampanya batok sa illegal drug campaign.
Laing police units nga giila sa Cebu Provincial Government naglakip sa San Remegio, Liloan, Boljoon, Alcantara, Moalboal, Compostela, Ronda, Alcoy, Balamban, Sibonga ug Dumanjug.
Samtang ang Bogo City Police Station maoy nag-una sa component city police units.
Nagsunod sa Bogo City ang mga siyudad sa Danao ug Carcar.
Si Carmen Remedios Durano-Meca, pangu sa Cebu Provincial Anti-Drug Abuse Office (CPADAO), niingon nga ang mga award nag-ila sa maayong mga buhat ug programa nga gipatuman sa mga LGU ug kapulisan batok sa illegal drugs.
Naglaum si Meca nga sunod tuig dugang LGUs ang aktibong mopatuman sa ilang anti-illegal drugs program. (JKV) 
(JKV)
GISUGDAN na pagtrabaho Department of Engineering and Public Works (DEPW) ang lungag nga nitumaw sa dan Jua­na Osmeña, dakbayan sa Sugbo.
Kagahapon unom ka mga trabahante sa DEPW ang nag­sugod na pag-ayo sa  imburnal nga aduna’y gilapdon nga duha ka metros.
“Around 4:30 in the afternoon yesterday (Martes), we put  steel plates and caution signs and as of now we only allow light vehicles to pass, heavy vehicles like trucks are advised to take a detour to avoid accidents,” matod ni Francisco Ouano, pangu sa Cebu City Traffic Office.
Duha usab ka mga traffic enforcers ang gipakatap sa maong dapit.
“We already started the construction this morning and hopefully it will be finished within this week” matod ni Engr. Nilo Igot, Assistant City Engineer.
Aduna’y himuong bag-o nga imburnal ang himuon sa maong dapit ubos sa tubo nga sa ilawom usab sa lungag.
“It was the first time that our drainage collapsed and by that we are lacking for manpower to check these drainage in the City, so every time there’s an emergency construction we can’t immediately respond because we don’t have much manpower,” si Igot nagkanayon.
Ang pagkahugno sa imburnal nga nimugna og lungag nakapabalaka kay gituohan kini nga sinkhole.
Nasuta sa Mines and Geosciences Burea (MGB) nga nahugno nga imburnal, di sinkhole, ang nakaingon sa lungag sa dapit.
Human sa duha ka kusog nga mga linog sa Central Vi­sa­yas, nabantayan ang pag­tumaw sa mga sinkhole sa daghang mga dapit sa Sugbo.
Daghang mga sinkhole ang nakaplagan sa dakbayan sa Sugbo.
Di na kini ikahibung tungod sa anupog nga matang sa yuta dinhi. (HBL/Trisha Oliveros USC Intern, SunStar Cebu)
(HBL/Trisha Oliveros USC Intern, SunStar Cebu)
PANGULO sa mga fish vendor sa Calderon street sa may Carbon Public Market nasagmuyo sa pag-apil sa iyang ngalan isip usa sa mga mastermind sa pag-ambush patay kang Kapitan Felicisimo “Imok” Rupinta.  
Matod sa abogado ni Juvelyn Gomez, wa kini motibo ug labaw nang wa kini kapasidad sa pagpapatay sa kapitan ug andam siyang makig-alayon sa mga awtoridad aron paglimpyo sa iyang ngalan. 
Napasakaan na og kasong murder si Jimmy Largo, gitumbok nga usa sa mga suspek.
Si Largo gikiha sab og attempted murder kay lakip nga sakay sa gibanhigan nga sakyanan ang kapuyo sa kapitan nga si Jocilyn Mendoza. 
Laing mga kasong ilegal nga paghupot og armas, explosives ug kalapasan sa ilegal nga paghupot og drugas.
Sa charge sheet nga gisang-at sa Regional Special Operations Group (RSOG) 7 ngadto sa Provincial Prosecutor’s Office, gitumbok niini ang pangangkon ni Mendoza labot sa posibleng pagpaluyo sa kanhi market administrator nga si Winefredo Miro ug Gomez sa kamatayon sa kapitan. 
Apan matod sa abogado ni Gomez nga si Ferdinand Gujilde, di makahimo ang iyang kliyente. 
Matod niya, wa’y motibo sa pagpapatay kang Rupinta si Gomez ilabi na kay nakabalik na sa pagpaninda human na-demolish ang iyang pwesto sa miaging buwan. 
Dugang niya, wa say kapasidad pagkuha sa serbisyo sa gunman tungod sa kagamay lang sa kita niini. 
Tinguha ni Gomez nga malimpyohan ang iyang ngalan human siya gidudahan nga nipaluyo sa kamatayon ni Rupinta. 
Matod ni Gujilde, di magduha-duha ang iyang kliyente pag-kooperar sa imbestigas­yon sa mga awtoridad kon makatabang pagsulbad sa kaso ug sa pagmatuod nga wala siyay kalabutan sa krimen. 
Si Largo nangangkon hinuon nga usa ka opisyal sa barangay nga may koneksiyon sa Bando Osmeña Pundok Kauswagan (BOPK) ang niduol kaniya ug nanugo pagpapatay kang Rupinta.
Saksi
Saksi
Laing saksi sa pagbanhig nakakita kang Largo nga sakay sa motorsiklo ug nisunod sa sakyanan sa kapitan gikan sa Barangay Ermita sa wa pa mahitabo ang krimen.
Kini ang nakapalig-on sa pangangkon sa PRO 7 nga si Largo ang nagbanhig sa kapitan sukwahi sa pagpanghimakak niini nga naa ra siya sa Carbon sa dihang nahitabo ang krimen.
Matod ni Chief Supt. Jose Mario Espino nga ang maong saksi positibo sa sakyanan ug mismo ni Largo nga maoy nagsunod-sunod sa sakyanan sa kapitan.
Giingong nagsunod si Largo hangtod sa dapit sa Liloan diin nahitabo ang pagpamanhig.
Nailhan na usab nila ang laing gunman nga kauban ni Largo nga posibling masikop na sa di madugay nga usa sa mga gitudlo sa mga saksi.
Lakip sa giila ang mastermind nga gihulagway ni Espino nga wa pay kasayuran nga sila ang gidudahan sa kapulisan nga naa pa sa syudad sa Sugbo.
Wa na modawat ang Special Investigation Task Group sa pamahayag ni Largo nga nasayod siya sa nagpaluyo sa pagpatay sa kapitan diin giduot niini nga dunay bulok politika.
DI tugotan ni Mayor Tomas Osmeña nga ang mohulip ni Kapitan Felicisimo “Imok” Rupinta sa Barangay Ermita adunay giingong sama nga kalidad sa kanhi kapitan. 
Subay sa Section 44 sa Republic Act 7160 kun Local Government Code, ang number one councilor maoy mohulip sa bakanteng posisyon nga gibiyaan sa kapitan ug sa sitwasyon sa barangay Ermita si Konsehal Mark Miral ang mohulip kaniya.
Si Miral nakakuha og 3,336 sa eleksyon niadtong 2013.
Si Osmeña nagkanayon nga sa pagdumala ni Rupinta sa Ermita sulod sa kapin 15 ka tuig, ang kani mga small drug pusher inanay nga nilipang ug nahimong bantugan nga drug lord sa Central Visayas.
“I will not allow a takeover of another Imok Rupinta there. It’s not acceptable. Mangita sila og away, mosukol man ko. Enough is enough," padayag sa mayor.
Power struggle 
Power struggle
Gihulagway ni Osmeña nga adunay power struggle nga mahitabo  sa barangay Ermita human namatay ang ilang gikonsidera nga lider ug amahan sa barangay. (PAC) 
(PAC)
DILI na unya maglisod og sakay ang mga pasahero sa mga taxi cab dinhi sa lalawigan sa Sugbo gumikan sa pag-abot sa bag-ong teknolohiya.
Ang Metro Cebu Taxi Operators Association (MCTOA) nipalambo sa ilang serbisyo aron ilang matupngan ang pamaagi sa ilang kompetensiya sa industriya.
Si Richard Cabucos, presidente sa MCTOA, nagkanayon nga gumikan sa panginahanglan sa ilang mga pasahero, nibubo pa sila og dugang puhonan aron mapasayon pa sa ilang mga pasahero ang pagsakay.
“Para ma equal level mi sa bag-ong technology sa Grab ug Uber mao nga wala mi mahimo kon dili among parangan ang ilang teknolohiya ug kami duna sad mi kaugalingon nga apps nga para sa pasahero kay mao may ilang demand,” matod ni Cabucos.
Si Eddie Ybañez, presidente ug chief executive officer sa MICAB systems corporation, nagkanayon nga ilang ilusad ang bag-ong taxi hailing apps sa ikaduhang semana sa Disyembre diin patauran sa MCTOA ang ilang libuan ka taxi units.
Gipahibawo ni Ybañez nga sama sa Grab ug Uber, ang MICAB ma download usab gikan sa playstore para sa android phone ug app store para sa mga Iphone user.
Gihulagway ni Cabucos nga dako og ikatabang sa mga pasahero sanglit mahibaw-an nila ang taxi driver ug kon aduna silay mga butang nga mahabilin dali ra usab ang pag-ila.
Dugang sa presidente sa MCTOA nga maserbisyohan na usab nila ang mga tawo nga nagpuyo sa subdivisions sanglit mo-book ra sila pinaagi sa MICAB.
Ang pletihan mosubay gihapon sa taxi meter apan sa umaabot nga panahon, paningkamotan sa MCTOA nga mahimong built-in na ang taxi meter sa ilang new technology apan ipasubay gihapon sa lagda sa Land Transportation Franchising and Regulatory Board.
USA ka 60-anyos nga ginang nipasangil nga siya gidagit sa tulo ka mga tawo ug gidala ang iyang sakyanan ug mga alahas sa wa pa siya makaeskapo niadtong Lunes sa alas 12:30 sa udto sa basement sa mall sa Brgy.Talamban, dakbayan sa Sugbo.
Ang biktima giilang nga si Elizabeth Seniedo, 60, taga Talamban , ni-report sa kapulisan sa lungsod sa Moalboal kagahapon sa kaadlawon human giingong nakaeskapo.
Si SPO1 Jennylind Awe,  hepe sa women and children’s protection desk (WCPD) sa Moalboal Police nga nahinabi sa Superbalita Cebu nagkanayon ang biktima naabot sa ilang lugar si Seniedo human nakalingkawas sa mga tulo ka giingong mga kidnapper, usa niini babaye, dihang gibilin siya sa mingaw nga lugar sa Brgy. Kanyuco, lungsod sa Dumanjug, kagahapon sa kaadlawon.
Siya nakasakay sa Ceres bus unya gigiyahan sa kondutor nga adto siya Moalboal Police Staion mo-report sa hitabo.
Si Seniedo nibutyag nga niadtong Lunes sa udto human sa iyang transaction sa mall sa Talamban, nibalik siya sa iyang sakyanan nga naka-park sa basement sa usa ka mall.
Duha ka mga lalake ningduol kaniya, nagdalag armas ug nition kaniya dayong mando nga di siya maglangas.
Gigagapos ang iyang duha ka mga kamot ginamit ang plastic cable ingon man gi-blindfold siya.
Gidala siya sa mga kidnapper luwan sa iyang sakyanan dayon giingong  gituyoktuyok siya ug dunay babaye nga nisakay kanila.
Si Seniedo nialigar nga gidala siya sa kakahuyan sa Brgy. Kanyuco ug gibantayan.
Apan nihangyo siya nga tang­tangan sa hikot ug nisugot ang mga kidnapper ug nibaod kaniya nga di modagan o mosibat, apan nakaeskapo siya. (GPL) 
(GPL)
NIPASALIG ang Department of Energy (DOE) - Visayas nga aduna’y igong supply sa kuryente karong umaabot nga holidays sunod buwan.
Matod sa tigpamaba sa DOE Visayas Lourdes Arciaga nga aduna’y kasarangan nga 500 megawatts ang net reserve sa kuryente sa tibuok Visayas grid.
Di usab kaayo makaapekto ang gipaabot nga weak La Niña nga mosulod sunod buwan tungod kay gamay ra nga porsyento ang maapektohan niini nga source of power nga solar power.
Dugang ni Arciaga nga anaa lang sa 5.23% ang share sa solar power sa kinatibuk-ang power supply sa Visayas.
Sa Visayas grid, aduna’y average nga kapin sa 1,800MW ang demand samtang moabot sa kapin 2,400MW ang supply.
Kini nagpasabot nga daghan ang net reserve nga kuryente sa Visayas Grid nga pwede mo-supply sa Sugbo.
Karong tuiga, mas nidaghan ang supply sa kuryente gikan sa nagkadaiyang power plants itandi sa nakalabay nga tuig.
Hingpit na usab nga naayo ang geothermal power plant sa Leyte nga nadaot sa linog niadtong Hulyo, nga nakaingon sa rotational brownouts. 
Nagpabilin nga dako og natampo ang coal power sa kinatibuk-ang power supply sa Visayas diin anaa kini sa 45.78%.
Gisundan kini sa Geothermal Power sa 41.19%, Solar Power sa 5.23%, Bio-mass sa 3.23%, Diesel sa 2.14%, Wind sa 1.96% ug Hydro nga naghatag og 0.48%. (HBL) 
(HBL)
POSIBLING mataktak  sa iyang trabaho kadtong sakop sa City of Lapu-Lapu Allied Force (CLAF) nga gihulagway nga arogante ngadto sa iyang gika-engkuwentro nga taxi drayber samtang pasahero mikuha og video og mikatap sa social media.
Nakasaway si Mayor Paz Radaza sa gipakita nga taras ni Inocencio Roa, 40, taga-Barangay Pajo, kay matod pa nakamantsa kini sa organisasyon kansang trabaho mao man unta ang pag-abag sa kapulisan sa pagpatunhay sa kahusay ug kalinaw.
Si Roa sa iyang bahin miangkon nga nadala siya sa iyang emosyon niadtong tungora apan nipasabot sa mga tigbalita atubangan ni Pajo Barangay Captain Junard Chan nga diriyot siyang madisgrasya samtang luwan siya sa iyang motorsiklo sa dihang nagpasutoy lang og padagan ang taxi drayber, hinungdan nga iya kining gigukod.
Namahayag si Radaza nga way luna sa kagamhanan sa siyudad kadtong mga public servant nga abusado.
“Pero ang iyang style sa pagbadlong sa tawo dili mao,” dugang pa sa mayor kinsa nakasabot sa gibate ni Roa gumikan kay hapit madisgrasya sa kalsada.
Giangkon sa 40 anyos nga kanhi drug surrenderer nga sayop ang iyang gihimo apan siya mihangyo nga sabton siya ilabi na nga aduna na siyay kahadlok sa aksidente sa kadalanan. nga maoy gikamatyan sa iyang ginikanan.
Naatol nga angkas diha sa iyang motorsiklo ang iyang manghod babaye nga iyang gikuha niadtong higayona aron nga magdungan og pauli sa ilang gipuy-an sa dihang natapsingan sila sa maong taxi unit nga milahos sa iyang pagpadagan.
Nangayo og pasaylo si Roa ngadto ni Kapitan Chan ug andam niyang dawaton kon unsa may silot nga ipahamtang kaniya. (FVQ) 
(FVQ)
DILI sinkhole ang lungag nga nitumaw sa dan Juana Osmeña, dakbayan sa Sugbo kagahapon.
Sa pakisusi sa Mines and Geosciences Bureau (MGB) 7, nasuta nga nalungag ang maong dapit tungod sa niguba nga drainage system.
Si MGB 7 Geologist Dr. Dennis Gerald Aleta niingon nga ang tubig sa naguba nga drainage ang nakaingon nga nihulpa ang maong dapit.
Matod ni Marian Codilla, tigpamaba sa MGB 7, nga naanod ang soil materials sa maong dapit hinungdan nga naingon ato ang kadako ang lungag.
Dugang nilang pasabot nga dugay na usab ang maong drainage. 
Misugyot si Codilla nga kinahanglan trabahuon dayon kini karon aron dili makamugna og aksidente. (HBL) 
(HBL)
GIPUSASAN ang usa ka negosyante human kini makuha og binulto sa gidiling drugas niadtong Lunes sa alas 12:40 sa udto sa Sitio Panabang, Barangay Apas, dakbayan sa Sugbu.
Wa makareklamo si Pepito Rodriguez, 34, minyo nga negosyante nga tigpautang sa ilang lugar sa dihang gisikop  sa mga ahente sa Philippine Drug Enforcement Agency (PDEA) 7 atol sa gipahigayong  buy bust operation sa ilang lugar.
Gipalitan si Rodriquez og usa ka putos nga gidiling drugas nga mobalor og tres mil pesos sa decoy sa PDEA.
Matod pa nga taudtaud nang gimonitor sa iyang kalikuhan si Rodriguez sanglit nalakip kini sa listahan sa PDEA human pipila ka mga residente ang mireklamo niini.
Gawas sa usa ka putos, nasakmit usab gikan sa iyang possession lima ka gramos nga gidiling drugas nga mobalor og P25 mil pesos.
Apan suspetsado mipadayag nga gisuyaan lang siya sa iyang mga silingan tungod kay gawas nga aduna siyay barbershop nakapalit usab siyag mga sakyanan nga ginegosyo niini sa Grab. 
Dugang usab niya nga milambo ang iyang negosyo sa lending. (GPL)
(GPL)
MGA traffic enforcers sa dakbayan sa Talisay mipadayag og kahingawa sa ila karong siguridad human sa istrikto karon nilang pagpatuman sa lagda sa trapiko nunot sa kamandoan ni retired Gen. Cecil Ezra Sandalo.
Samtang kagamhanan sa dak­bayan sa Talisay nituon na karon sa posibilidad nga ang buhatan sa City of Talisay-Traffic Operation Development Authority (CT-TODA) himuon nang usa ka departamento.
Una niini ang mga traffic enforcers gibati og kabalaka tungod sa giingong madawat nila nga hulga human mipatuman og hugot nga lagda sa trapiko.
Gani aduna namay mga traffic enforcers kaniadto ang gipatay ug nadunggaban sa ilang madakpan tungod sa kalagot.
Ilang gipadayag nga job order lang ang ilang status ug wala’y madawat gikan sa gobiyerno kon magkinaunsa ang ilang kinabuhi.
Si Sandalo kinsa maoy consultant sa peace and order ni Mayor Eduardo Gullas ug gitahasan sa pagpatarong og pa­dagan sa CT-TODA aron masulbad sa problema sa trapiko diha sa Tabunok miingon nga mao gyud kini ang risgo sa ilang trabaho. 
Hinuon gitataw ni Sandalo nga kon nahadlok man gani ang pipila ka mga sakop sa CT-TODA, mahimo nga mangita na lang silag laing trabaho.
Si Atty. Rudelyn Navarro,  city administrator, niingon nga ila nang gitan-aw ang ka kamahinungdanon sa CT-TODA hinungdan gusto nilang amendahon ang traffic code aron ma institutionalize ang CT-TODA ingon man himuon gyud nga departamento aron makadawat silag benepisyo sama sa regular nga kawani sa City Hall.
Kini maoy tubag sa ilang kabalaka ug kahingawa sa ilang pagpatuman sa lagda sa trapiko. (DRT) 
(DRT)
GIKLARO sa Cebu Provincial Commission on Elections (Comelec) nga bisan ug holiday ugmang adlawa, modawat gihapon sila sa mga buot magpa-rehistro alang sa umaabot nga barangay ug SK elections. 
Mao na kini ang uwahing adlaw sa rehistrasyon ug wala nay ihatag nga extention ang Comelec niini. 
Si Election Officer Ferdinand Gujilde mibutyag nga kutob lang sa alas 5 sa hapon sa maong adlaw ang rehistrasyon. 
Dugang niya, layo ang posibilidad nga lugwayan pa ang schedule sa continuing  registration tungod usab sa kagamay lang sa nagpa-rehistro sukad gisugdan kini niadtong Nobiyembre 6. 
Dinhi sa Sugbo, anaa lang sa 28,830 ang na-accommodate tanan sa local Comelec offices lukop lalawigan gikan Nobiyembre 6 hangtud Nobiyembre 25.  
Lakip na dinhi ang Sk registration applicants nga moabot sa 5,757 ug regular voter registration applicants nga anaa sa 15,734. 
Giklaro sa Comelec nga dili pa hingpit nga rehistrado ang tanan nga nakaduso sa ilang application for registration.  
Gipasabot ni Gujilde nga moagi pa kini sa Election Re­gistration Board aron pagsuta kon angayan kining aprubahan. (AZDL)
(AZDL)
NALIPAY si Cebu City Mayor Tomas Osmeña para sa katawhan sa Barangay Ermita aron ma­kapa­tuman na og kausaban sa ba­rangay.
“I’m happy for Ermita,”  mao kini tubag ni Osmeña dihang gipangutana sa mga tigbalita kagahapon bahin sa iyang reaksiyon sa kamatayon ni Rupinta.
“If I’m happy, does that  mean it’s my fault? I was happy when George Rama died. Did I kill him?” dugang pasabot ni Osmeña bahin sa iyang mga kritiko nga usa ka tawo ang nalipay sa kamatayon ni Imok.
Si Barangay Kapitan Felicisimo “Imok” Rupinta sa Ermita, kinsa gibanhigan-patay  sa lungsod sa Liloan, dili kaalyado sa mayor.
Sumala ni Osmeña nga sulod sa kapin 15 ka tuig nga pagdumala ni Rupinta sa Ermita, ubay-ubay ang kanhi mga pusher sa iyang barangay nga nahimong bantugan nga drug lord sa Sugbo ug sa Central Visayas.
Iyang gipanghinganlan silang anhing Crisostomo Llaguno alyas “Tata Negro”, Rowen Secretaria alyas “Yawa” ug si Franz Sabalones kinsa anaa sa kustodiya sa kapulisan nga gihulagway ni Osmeña nga diha nagsugod sa ilang ginadiling kalihukan sa Ermita.
Gasaway sa mayor nga dili una ihatag sa Team Rama ang P300,000 reward ngadto sa tipster kon dili kini ma-establisar nga siya maoy mastermind sa krimen.
“You think they really want to solve the crime? No,  they will just politicize the whole event,” dugang sa mayor.
Samtang, ang haya ni Ru­pinta gibalhin na kagahapon sa gym sa Ermita ug gisugat kini sa mga masulub-ong lumoluyo.
Daghang kanila nanghilak ug ningsinggit og hustisya sa kamatayon sa ilang kapitan.
Ang haya ni Rupinta abli sulod sa 24 oras hangto sa Disyembre 9, adlaw sa iyang paglubong. 
POLICE Regional Office (PRO)) 7 padayon nga mibarog nga dili fall guy ang ilang gisikop nga usa sa gunman sa pagbanhig patay kang Felicisimo “Imok” Rupinta tungod sa lig-ong ebidensya nga nagtumbok kaniya ug ang pagtudlo sa saksi kang Jimmy Largo.
Una nang nihimakak si Jimmy Largo nga siya ang nagpatay kang  Rupinta tungod kay pinangga siya nga sakop niini sa Barangay Ermita.
Iyang gitug-an sa usa ka interview sa Superbalita Cebu nga niadtong tungora nga gibanhigan si Rupinta naa ra siya sa Carbon market uban sa igsuon sa kapitan.
Apan si Sr. Supt. Jonathan Cabal, hepe sa Regional Intelligence Division, nagkanayon nga lig-on ang ilang ebidensya pagtumbok kang Largo nga siya gyud ang usa sa nagpusil sa biktima ug ang positibong pagtudlo sa saksi kaniya.
Giila sa saksi ang motorsiklo nga nakuha sa panimay ni Largo lakip na ang gisul-ob niini nga sapot nga nakuha usab sa mga sakop sa Regional Special Operations Group sa gihimong follow up operation. (AYB) 
(AYB)
PATAY ang usa ka babaye human kini gidul-it sa pagpusil alas 7:15 sa gabii sa Looc, Barangay Poblacion, lungsod sa Argao.
Ang biktima giila nga si Vivian Rosales Herbosa, 45, ug biyuda.
Si Herbosa nagbilar sa haya sa iyaan ug nagduwa og madjong dihang kalit nga gipusil sa suspek nga si Erwin “Sagoy” Sabado, 41. ulitawo ug giilang adik.
Wala matino an motibo sa pagpamusil ug nisibat human sa hitabo. (GPL, Michelle Anne Obor - USJR intern) 
(GPL, Michelle Anne Obor - USJR intern)
TULO ka mga gradwado sa mga unibersidad sa Sugbo ang naapil sa Top 10 sa Licensure Examination for Teachers (LET) sa Secondary ug Elementary Levels sa gipagawas nga resulta sa Septiyembre 2017 nga pasulit sa Professional Regulation Commission (PRC).
Sa Elementary level, nag-top two si Anthony Pepito Geromo sa Cebu Technological University (CTU)-Moalboal nga nakakuha og 88.60% rating.
Samtang, ikalima si Allan Dalaniel Mainit, Cebu Normal University (CNU), 87.40%
Sa Secondary Level, ikapito si Diadem Faith Congson, Cebu Normal University (CNU), 91.60%, taga siyudad sa Mandaue ug eskolar sa Department of Science and Technology (DOST). (SCG)
(SCG)
KARONG adlawa ang tagal sa kagam­hanan sa dakbayan sa Talisay niadtong 38 ka mga pa­­milya nga  nagpuyo sa mer­­kado sa Lagtang sukad pa sa miaging administrasyon.
Plano sa dakbayan nga ang maong merkado nga wala magamit himuong technical vocational school.
Hinuon, ang mga naapektohang pamil­ya hatagan og P10 mil bugti sa ilan pagbalhin.
Si Atty. Rudelyn Navarro, city administrator, niingon nga andam na ang tanang gikinahanglan gikan sa kuwarta ngadto sa mga sakyanan nga ilang sakyan.
Giklaro ni Navarro nga nasabotan usab nga dili na lang sila patrabahuon isip mga job order employee hinuon mahimo silang makapahimulos o mo-eskuyla ang ilang mga anak nga libre sa vocatio­nal school sa maong lugar.
Gipasalamatan ni Navarro ang mga nagpuyo nga nakasabot ra usab sa ilang paghangyo nga gamiton na ang lugar.
Nasayuran ang maong mga pamilya gikan sa pribadong luna sa Barangay Tanke apan, gigamit na sa tag-iya hinungdan nga nipuyo sila sa merkado sa Lagtang nga wala usab pa gamita kaniadto sa siyudad. (DRT) 
(DRT)
GIPUSIL ang duha ka lalaki nga nag-inom sa wa mail­hing tawo kagahapon sa dakbayan sa Minglanilla.
Ang napusilan naila nga sila si Carlito Rodriguez Cabanig, 32, residente sa dapit ug  Michael Geozon 35, taga Ward 3.
Alas 9:50 sa gabii sa Ward 4 Minglanilla ang duha nag-i­nom dihang gipamusil. 
Sila gidala sa Vincente Sotto Memorial Medical Cen­ter. (Mary Diane Salasayo, USJR intern)
(Mary Diane Salasayo, USJR intern)
MAYOR Eduardo Gullas mihatag og gahom ni retired Gen. Cecil Ezra Sandalo pagtaktak ug pag-hire og mga sakop sa City of Tali­say Traffic Operations Development Authority (CT-TODA).
Nasayran si Sandalo maoy consultant sa peace and order apan gawas sa isyu sa kapulisan, si Sandalo gihatagan usab og gahum sa pagsulbad sa situwasyon sa trapik sa Talsiay ilabi na sa  Tabunok.
Matod ni Gullas nga si Sandalo adunay igong personalidad nga mopadagan ug mangulo sa CT-TODA tungod kay kanhi heneral sa kapulisan ug aduna usay command.
Hinungdan nga iya kining gi­­­hangyo nga tabangan siya sa su­­­liran sa trapiko nga maoy isyu karon  sa iyang administrasyon.
Nagkanayon si Gullas nga dili siya manghilabot ni Sandalo bisan pa sa pagkuha o tagtaktak ug mga traffic enforcers iya kining higatagan og kompletong gahum.
Apan si Sandalo mitataw nga consultant gihapon siya ug dili siya ilhon nga bag-ong pangulo sa CT-TODA.
Si Engr. Almond Dela Peña gihapon maoy operation chief sa maong buhatan ug ang iya mao lang ang pagtabang sa pagdisiplina sa enforcers ug ang paggiya kon unsay angay buhaton ilabi na sa Tabunok.
Giduso niya niya nga kinsa kadtong iyang mapili ug magpabilin sa puwesto hangtod nga mahuman ang termino sa mayor.
Labot sa suliran sa Tabunok, si Dela Peña nitumbok sa upat ka hinungdan: gamay ang karsada, nagkadaghan ang sak­yanan, mga illegal nga manindahay ug pagpataka og parking sa mga traysikol ug ubang sakyanan nga ang karsada gihimong terminal. (DRT) 
(DRT)
DILI hatagan og special treatment sulod sa Cebu Provincial Detenion and Rehabilitation Center (CPDRC) si Bohol Prov. Board Member Niño Rey Boniel.
Dungan sa pagbalhin sa husay sa mga kasong nga iyang gi-atubang gikan sa Tagbilaran City RTC paingon sa Cebu City RTC, gimando usab ang pagbalhin sa detention ni Boniel paingon sa provincial jail dinhi sa Sugbo.
Si Boniel akusado mga kasong kidnapping ug serious illegal detention nga una nang gihusay sa RTC Branch 52 sa Tagbilaran City, Bohol, subay sa pagdagit sa asawa niini nga si Buen Unido Mayor Gisela Boniel ug sa higala niini.
Daan nia a Cebu City RTC Branch 57 ang husay sa kasong parricide nga iyang gi-atubang, subay usab sa giingong pagpatay niya sa iyang asawa.
Ang Supreme Court En Banc nimando sa presiding judge sa RTC 52 sa Bohol nga  mo-isyu og commitment order alang sa pagbalhog kang PB Member Boniel sa provincial jail sa Sugbo.
Matod ni CPDRC Acting Warden Auidesti Miguel, sundon nila ang bisan unsang kamanduan sa korte ug dili nila balibaran ang pagpabilanggo kang Boniel diha sa CPDRC.
Dugang niya, dili hatagan ug special treatment ang opisyal ug  anha kini ibutang sa usa ka regular nga selda sama sa ubang mga piniriso. (AZDL) 
(AZDL)
GIPAREHISTRO sa Cebu City Government ubos sa Uber ang unom ka service vehicles ilawom sa City Health Department para ma-monitor ang maong mga sakyanan.
Si Mayor Tomas Osmeña maoy unang niduso sa maong matang sa operasyon sa City Hall sanglit adunay mga sakyanan nga gigamit gawas sa opisyal nga katuyoan.
Ang mayor nibutyag nga sa maong paagi, ang mga sakyanan sa City Hall nga giisyu ngadto sa matag opisina o mga opisyal mahimo na kining magamit sa ubang kawani sa City Hall.
Gipasabot ni Osmeña  nga makadagiot ang dakbayan sa suhilan sa mga drayber.
Ang mayor nagkanayon nga kon masuta nga epektibo kini, ang City Government mokuha sa serbisyo sa Uber uban sa pagpirma og kontrata tali sa maong kompaniya. (PAC) 
(PAC)
PATAY ang usa ka head wai­ter human ni pusila sa duha ka mga lalake nga luwan sa motorsiklo pasado alas 11 sa milabayng gabii sa eskina Echavez ug Gen. Maxilom Avenue sa siyudad sa Sugbo, diliu halayo sa Cebu City Police Office (CCPO).
Ang biktima giila nga si Alex Erana 32, taga Bacayan, siyudad sa Sugbo, nakaangkon og pinusilan sa ulo gamit ang wa pa matinong kalibre sa armas.
Sa gihimong imbestigasyon sa Homicide section sa CCPO, luwan sa motor siklo ang kauban niya sa trabaho nga si Jeran Troy Rota. 
Personal nga atraso ang ilang gitan-aw nga motibo sa krimen. (AYB) 
(AYB)
TULO ka mga gidudahang tigpahuyot og ilegal nga druga ang nadakpan sulod sa usa ka hotel sa Dalan Sanciangko, siyudad sa Sugbo sa milabayng gabii. 
Nangasikop sa mga ahente sa Philippine Drug Enforcement Agency (PDEA) 7 mao silang Elvira Prieto Go, 35; seaman Michael Faller, 42; ug Nelson Luage, 31. 
Nakuha gikan sa mga suspek ang gibanabanang 20 gramos nga shabu o mobalor og kapin sa P100,00 ug drug paraphernalia. 
Giila ang target sa operasyon nga si Luage, kinsa nagkanayon nga igsuon niya si PO1 Noriel Luage, pulis nga napatay sa usa ka suspetsadong kriminal atol sa usa ka operasyon sa Barangay Zapa­tera, Cebu City niadtong 2007. 
Ang laing igsuon ni Luage aktibo nga pulis nga nakadestino karon sa Mandaue City Police Office. (GPL) 
(GPL)
KINSA bay magtuo nga ang usa ka yanong traysikol drayber niadto usa sa mga inila ug sinaligang brodkaster sa probinsya sa Bohol karon?
Gawas sa pagkabrodkaster, nag-alagad sab sa publiko si Carlito “Lito” Responte, 59, isip konsehal sa Brgy. Totolan, Dauis, sa maong probinsya.
“I started my life as self supporting tricycle driver,”  ni Res­ponte, kinsa may pito ka mga anak nga nakahuman na sab sa ilang pagtuon.
Matod niya nga iyang napakaon ang iyang pamilya pinaagi sa pagdrayb ug panagat sa una. Tungod sab sa maong panginabuhi, nakahuman siya sa iyang pagtuon.
Siya nagserbisyo isip magsisibya sud na sa 34 ka tuig ug nagserbisyo sa ilang barangay isip barangay secretary sud sa 13 ka tuig, usa sa mga napiling konsehal sa barangay niadtong 2013.
Susama sa uban, di sayon ang mga naagian ni Responte aron lang makab-ot ang kalampusan.
Nagsugod siya sa media isip reporter, tigsuwat og balita, co-anchor ug nahimong anchor, nagkaprograma sa radyo, nahimong officer-in-charge ug gene­ral manager sa sibyanaan DyTR.
Apan sa dihang napili siyang kagawad sa barangay niadtong 2013, nihawa siya sa iyang posisyon isip GM apan gihimo gihapon siyang consultant sa iyang sibyaanan nga gitrabahuan sud sa kapin 3 ka dekada.
“Pagkagawad nako di naman nako kaayo kaya nga ge­ne­ral manager ko nga naa mi mga meetings, seminars nga biyaan nako ang akong trabaho didto maong ni-resign ko,” sumala pa niya.
Pagbalanse sa oras
Pagbalanse sa oras
Si Responte nagkanayon nga importante sa iyang pagpa­ngalagad sa radyo ug ba­rangay ang sakto nga pagba­lanse sa iyang oras.
“Mauwaw man ko di kaserbisyo sa barangay kay naa man kos radyo. Sige ka’g panlibak unya labaw pud ka, mao na ang problema,” dugang niya.
Niadtong siya nagsilbing barangay secretary, iyang buhaton nga sa di pa siya moadto sa estasyunan sa radyo, moagi una siya sa barangay hall ug siguraduon nga andam na ang kinahanglanon anang adlawa. 
Kon wa siyay lakaw human sa iyang programa sa radyo, mobalik siya barangay hall.
Karon, magkanunayan siya sa barangay kon wa pa ang iyang programa sa radyo.
Hulga
Hulga
Wa gilimod ni Responte nga giuwan na usab siya og daghang hulga tungod sa paghimo sa iyang trabaho.
“Kadawat nako’g alas nga may bala ug naa’y dugo. Speed nga alas, giputos ang bala,” saysay niya.
Paambit niya nga lisod kaniya nga naghupot og programa nga alang sa tanan tungod kay bisan balanse ang iyang pagkuha sa mga habig, kanunay siyang makontrahan kon di kauyon ang pikas partido sa iyang mga gisibya.
“Until now, wa na mahibaw akong misis nganung daghan kaayo na og suga sa balay ug nganong daghan kog iro,” ni Responte.
Nakasulbad og krimen
Nakasulbad og krimen
Usa sa mga di malimtan nga ka­sinatian ni Responte sa dihang nakatabang siya sa pagkasulbad sa dakong tulis sa probinsiya nga nahitabo niadtong 2007.
“I was able to solve a robbery within 15 minutes through radio. Now, I received a text message from an informant,” paambit niya.
Padayag niya nga usa ka gwar­­diya sa usa ka cell site ma­oy nakakita sa pagpanulis sa negosyante sa kopras niadto. 
Tungod sa tip sa gwardiya, iyang gialerto ang tanang mga unit commander sa Bohol ug ka­­tapusan niyang gitawagan mao ang provincial commander.
Nasikop ang mga suspek sa highway robbery ug siya gipasidunggan sa provincial peace and order council tungod sa iyang dakong natampo sa pagsulbad sa krimen pinaagi sa iyang programa.
Gawas niini, usa sa mga legasiya ni Responte sa probinsya mao nga silay nipasiugda sa pagbutang og mga panultion sa bibliya sa mga traysikol.
Matod niya nga ang mga hulagway o nakasuwat sa mga traysikol sa Tagbilaran niadto mga bastos maong sila nagsugod pagpanghatag og mga stickers ug tabla nga gipintalan og mga basahon sa bibliya.
“Niabot ang punto nga gi-require sa tanang traysikol, inig parehistro ug renew sa permit, kinahanglan ka nga naa kay passage of scripture sa likod sa traysikol. Maong karon, sa entire Philippines ang sa Tagbilaran lang nga ang mga traysikol, naay passage of biblical scriptures."
Iyang prinsipyo sa kinabuhi: “Maghimo tag matarong pa­ra gyud tang mahilangit. We always learn from our mistakes. Positive gyud ta.”
DILI pa madawat sa tipster o  bisan kinsa ang P300,000 reward sa pagkasikop sa giingong maoy nibanhig-patay ni Kapitan Felicisimo “Imok” Rupinta sa Barangay Ermita.
Si Bise Mayor Edgardo Labella nagkanayon nga lingkuran pa sa ilang grupo kinsa maoy nag-amot-amot kon a­­ngay na bang ihatag ang ma­ong kantidad uban sa pag­huwat sa taho gikan sa kapulisan.
Buot sa grupo ni Labella nga matino ang tulo ka kondisyon  sa hingpit nga kasulbaran sa kaso, diin natuman na ang usa niini nga mao ang pagkasikop ni Jimmy Largo ug ang laing duha mao nga kinahanglan na masikop ang giingong triggerman subay sa gisulti ni Largo ug ang pag-ila sa utok o nagsugo sa pagpusil sa kapitan.    
Ang bise mayor nidayeg sa pulis gumikan sa ilang pagsikop kang Jimmy Largo apan gipadayag sa kanhi Ombudsman director nga kinahanglan nga paladman pa sa kapulisan ang ilang imbestigasyon ug dili matagbaw sa pangangkon ni Largo.
“Kanang niangkon (Largo)  ila gyud nang i-evaluate kon dili bana fall guy lang kay daghan kaayong hitabo nga fall guy was indicted just to hide the real criminals. The police should look into that they should be smarter than the criminals,” matod ni Labella.
Giklaro sa bise mayor nga andam na ang kwarta apan mahatag lang kini kon mahibaw-an sa kapulisan ug matumbok si kinsa ang kauban ni Largo sanglit ang subay sa common law wife ni Rupinta duha ang nagsakay sa motor nga maoy nagbanhig kanila sa  Liloan niadtong gabii sa Nobiyembre 23.
Ikatulo mao nga mailhan sa kapulisan ug matumbok ni Largo kon siya ang tiunay nga killer ang nagpaluyo sa pag-ambush patay kang Rupinta sanglit ang bise ma­yor dili motuo nga walay mastermind sa krimen.
Si Largo, usa sa mga tawo ni Rupinta sa Ermita, kinsa niangkon atol sa interbyu sa dyRC nga kaniadto suguon siya sa kapitan sa pagpatay sa mga badlungon didto sa barangay ug nibutyag sa samang pakighinabi sa radyo nga adunay kanhi konsehal sa barangay ang nitawag kaniya aron patyon si Imok sa wala pa matino nga rason.
ALERTO ang armadong ku­sug sa nasod human pir­mahi na ni Presidente Rodrigo Duterte ang Executive Order No. 360 nga nag-terminate na sa peace talk tali sa gobiyerno ug sa mga rebeldeng komunista.
Si Col. Medel Aguilar, information officer sa Armed Forces of the Philippines (AFP) Central Command, nagkana­yon nga wa sila mokompyansa ilabi na sa giluwatang pamahayag sa founder sa Communist Party of the Philippines (CPP) nga si Jose Maria Sison nga dunay mahitabong hala­pad nga pagpangatake sa mga rebelde.
Matod ni Aguilar, ang ka­sundalohan andam kon un­sa ang buhaton sa mga sakop sa New Peoples Army (NPA).
Gipakagamay lang hinuon sa Centcom ang sunodsunod nga gihimong pagpamanhig sa mga rebelde sa ubang bahin sa nasod ug ning bag-o lang sa probinsya sa Iloilo nga mikalas og pulis ug nia­ngol og laing napulo ka mga kauban niini.
“Sa ngayon our troops remain to be on alert kasi nakikita naman natin yung mga ginagawa nila may mga ambush, kung titingnan mo hindi naman malakihan consi­dering the strength of the NPA which is now small as compared to previous years nung mga panahon ng 1980’s,” matod ni Aguilar.
Gipasanginlan sa militar ang mga rebelde nga nihimo og pagpangilkil ug dili na sama kaniadto nga dunay gibarugan nga idolohiya.
Ang chairman sa Bagong Al­yangsang Makabayan (Ba­yan) Central Visayas Jaime Pag­lina­wan nasagmuyo sa pagputol sa sabotsabot sa kalinaw.
Matod niya nga naa na unta sa maayong direksyon ang mga tinguha nga maresulbar ang mga isyu labot sa problema sa mga mamumuo ug ang Comprehensive Agreement on Social and Economic Reforms (CASER).
Ilang gipasanginlan si Du­terte nga maoy nag-sabotahi sa peace process.
Nabalaka usab sila nga ning pagdeklara og all out war sa gobiyerno batok sa mga NPA ug paglakip sa mga progresibong grupo nga giingong kaalyado sa mga rebelde.
Karong Nobiyembre 30, atol sa ika-104 nga adlawng natawhan ni Andres Bonifacio, ang Bayan mohimo og lihok-protesta.(AYB)
(AYB)
GIPAHIBAWO nang daan sa kadagkuan sa Basilica Minore del Santo ang rota nga subayon atol sa foot procession sa besperas sa kapistahan sa Señor Sto. Niño sa sunod tuig.
Si Padre Ric Anthony Reyes, kalihim sa 2018 Fiesta Señor Executive Committee, nibutyag nga sa 2018 gamiton og balik ang rota nga gigamit karong tuiga.
Matod niya, nagplano sila nga subayon ang rota nga moagi sa dan V. Rama sa solemn procession sa bisperas sa kapistahan, Enero 20, 2018 kun ang ikaduhang rota.
Apan gitambagan sila sa kagamhanan sa siyudad sa Sugbo pinaagi sa buhatan ni Konsehal Dave Tumulak nga dili mosubay sa maong rota gumikan sa kahimtang sa dagan sa trapiko sa N. Bacalso labi na sa nagpadayon nga konstruksyon sa underpass sa Barangay Mambaling.
“It will worsen the traffic sit­uation, much more it is a fiesta. So, mas maayo nga i-consider namo ang traffic situation tu­ngod sa construction,” pasa­bot ni Reyes.
Ang proyekto nga gisugdan niadtong Agusto ning tuiga gipaabot mahuman sud sa 18 ka buwan kon way kakulian.
Sa giaprobahan nga rota sa 2018 Fiesta Señor Executive Committee, ang prosesyon manukad sa Basilica sa Osmeña Blvd. hangtod sa Fuente Rotunda dayon liko sa tuo sa Gen. Maxilom Ave., liko sa tuo sa Imus Ave., liko sa wala sa M.J. Cuenco Ave., dayon liko sa tuo sa Osmeña Blvd., dayon pabalik sa basilica.
Samtang way kausaban sa Traslacion kun pagbalhin sa mga imahen sa Sto. Niño ug Birhen sa Guadalupe sa Enero 19, Biyernes, sugdan human sa alas 5:30 sa buntag nga misa diin dad-on kini gikan sa basilica paingon sa National Shrine of St. Joseph sa siyudad sa Mandaue.
Ang motorkada mosubay sa dan D. Jakosalem, Gen. Maxi­lom Ave., Archbishop Reyes Ave.,/Gov. M. Cuenco Ave., dayon A.S. Fortuna Ave., liko sa wala sa dan A. Del Rosario, liko sa tuo sa dan S.B. Cabahug., dayon sa National Shrine of St. Joseph.
Sa fluvial procession, alas 2 sa kaadlawon ang send-off mass sa national shrine sa dili pa dad-on ang duha ka mga imahen sa Nuestra Señora de Regla National Shrine sa siyudad sa Lapu-Lapu.
Gikan sa national shrine, ang motorkada mosubay sa dan P. J. Burgos, liko sa wala sa Ouano Ave.,/dan Jose L. Briones., liko sa tuo sa A. C. Cortes Ave., sa unang Mandaue-Mactan Bridge, liko sa tuo sa Quezon Highway/dan G.Y. Dela Serna, liko sa tuo sa dan S. Osmeña dayon sa Virgen de Regla National Shrine.
Sa foot procession gikan sa Virgen de Regla Shrine diin dad-on ang mga imahen sa Muelle Osmeña alang sa fluvial procession sa Mactan Channel, matod ni Reyes, nagpadayon pa ang sabotsa­bot bahin sa mga sugyot nga rota sa prosisyon.
Ang kausaban sa rota gihimo human sa nagkadaghan nga deboto nga mokuyog sa prosisyon sa imahen. (SCG)
(SCG)
OBISPO nga lumad nga taga Sugbo ang namatay kagahapon sa kaadlawon atol sa kasaulogan sa kapistahan sa Kristo Rey.
Si Talibon, Bohol Bishop Emeritus Christian Vicente Noel namatay sa panuigon nga 80 gumikan sa komplikasyon sa diabetes ug prostate cancer sa Perpetual Succour Hospital alas 2:44 sa kaadlawon.
Ang obispo, lumad nga taga lungsod sa Asturias, Cebu. Siya giordinahan sa pagkapari niadtong Marso 19, 1961.
Si Msgr. Joseph Tan, tigpa­maba sa artsidyosesis sa Sugbo, niingon nga sugod kagabii hangtod sa Nobiyembre 29, ihaya si Noel sa Archbishop’s Residence ug pagka Nobiyembre 30, dad-on ang lawas sa obispo sa diyosesis sa Tali­bon. (SCG)
(SCG)
HUMAN gitaktak sa katungdanan, si suspended Dumanjug Mayor Efren 'Gungun' Gica pakasohan usab sa Office of the Ombudsman sa korte sa isyu gihapon sa giingong gipaburot nga resibo o bayranan sa kan-anan niadtong 2014.
Ang mayor mokwestyon sa desisyon sa Ombudsman sa Court of Appeals sa kasong administratiba batok niya ug Korte Suprema alang sa iyang kasong kriminal tungod sa kakuwang og basehanan.
Iyang gihulagway ang gibuhat sa Ombudsman nga grave abuse of discretion “amounting to lack or excess of jurisdiction.”
“We emphasize that the Ombudsman did not even bother to evaluate properly our evidence consisting of the four official receipts from four different restaurants and our theory that there was forum shopping...” tipik sa text message nga gipadala ni Gica sa Superbalita Cebu kagahapon.
Si Graft Investigation and Pro­secution Officer III Portia Pacquiao nakakita og igong basehanan sa pagpasaka og mga kasong malversation of public funds, tulo ka counts sa falsification of official documents ug kalapasan sa Section 3(e) sa Republic Act 3019 (Anti-Graft and Corrupt Practices Act).
Kini aprobado ni Deputy Ombudsman for the Visayas Paul Elmer Clemente niadtong Septiyembre 5, 2017 ug Ombudsman Conchita Carpio Morales niadtong Oktubre 12, 2017.
Ang mga kaso nagsugod sa gipasaka nga reklamo ni kanhi Dumanjug Mayor Nelson Garcia nga nipasangil ni Gica nga nibulsa sa P10,000.
Sa iyang reklamo, si Garcia nipasangil ni Gica nga niusab sa resibo sa bayranan sa Ding Qua Qua gikan sa P11,435 gihimo og P21,435 ug gikwestyon usab niini ang mga klase sa pagkaon nga gi-order. (SCG)
(SCG)
HUMAN nisuway og dunggab sa usa sa operatiba sa Philippine Drug Enforcement Agency (PDEA) 7, napusilan sa iyang tiil ang drug pusher sa Canjulao, dakbayan sa Lapu-Lapu niadtong Biyernes sa hapon.
Ang suspek giila nga si Darwin Berdin, 47, minyo, residente sa dapit. 
Nasikop si Berdin atol sa buy-bust operation sa PDEA 7 pasado alas 5 sa hapon sa naasoy nga adlaw.
Matod ni Leia Albiar, tigpamaba sa PDEA 7, napusilan sa tiil si Berdin human nisuway pagdunggab sa ilang agent.
Nasakmitan si Berdin og pito ka mga pakite sa shabu diin adunay gibug-aton nga 0.35 gramos ug nagkantidad og P2,000.
Nakuha usab ang usa ka kutsilyo nga maoy gigamit ni­ini pagsuway pagdunggab.
Dugang ni Albiar nga si Berdin nailhang “maldito” sa ilang dapit.
Hinuon, luwas na kini ug natambalan na ang iyang samad. 
Makabaligya kini og 50-100 gramos ang semana. 
Lakip sa baligyaan niini ang mga Barangay Canjulao, Basak ug Babag sa Lapu-Lapu City.
Kalapasan sa Section 5 ug Section 11, sa Article II sa Republic Act 9165 ug direct assault ang atubangong kaso ni Berdin. (HBL)
(HBL)
GITUOHAN sa kapulisan sa dakbayan sa Talisay nga ang naghikog nga batan-on resulta kini sa iyang problema sa utang busa nagpakamatay.
Nahitabo ang paghikog sa balay sa Sitio Kimba, Barangay San Roque, dakbayan sa Talisay niadtong Biyernes sa buntag.
Ang namatay naila nga si  Hazel Bencito Elardo alyas Ko­kie, 22, ulitawo nga lumad nga ta­ga Purok Basilisa, Remidios Romualdes, Agusan Del Norte.
Matod ni  SPO1 Erwin Carbonquilo sa Talisay City Police Station  nga nakadawat silag tawag gikan ni Franklin Ortiz, anak sa amo ni Elardo.
Ang mga pulis nga nitubag sa alarma  nakakuhag kutsilyo duol sa patayng lawas ug bangko. 
Ang	anak sa amo ni Elardo nga si Rizalina Ortiz maoy unang  nakakita sa patayng lawas nga nagbitay na diha luyo sa ilang balay.
Gigamit ang  plastic straw ug ang tumoy sa pisi sa puthaw nga naa sa koral sa panimalay.
Nagkanayon si  Carbonquilo nga sa wa pa kini naghikog  gustong kining mouli sa ilang lugar apan gitambagan siya sa iyang amo nga impason lang usa ang iyang mga utang sa di pa siya moppauli.
Ang kapulisan sa Talisay ngatuo nga aduna pay laing hinungdan nganung gusto mo uli ang nagkapamatay. (DRT)
(DRT)
NAGPLANO ang kagamhanan sa dakbayan sa Talisay nga makatukod og pasilidad alang niadtong mga tawo nga nataptan sa sakit nga HIV.
Kini ang gipahibawo ni Dr. Lino Alanzado, pangulo sa City Health Office ug ni Dr. Rey Ceasar Bautista, pangu sa aftercare program kinsa ipaubos na sa pagbansaybansay ron mahimo nang Social Hygiene Clinic Physician.
Nasayran ang  Talisay mao lang ang bugtong  satellite alang sa sakit  una pa ipadala sa Vicente Sotto Memorial Medical Center (VSMMC) o sa Cebu City Health Office.
Ang ila lang trabaho mao lang ang pag-monitor sa mga pasyente nga taga Talisay o ba ka pagpainom og tambal.
Gibutyag ni Bautista nga ang ilang buhatan naa mahimutang sa Poblacion Health Center su­kad  pa niadtong 1984.
Samta,ng  aduna silay  95 ka pasyente apan nagdumili lang una sila sa pagbutyag pila na ang ilang natala nga adunay AIDS.
Gipasabot ni Bautista  ang sakit nga HIV  makuha  sa pagkighilawas sa samang pagkatawo, di luwas nga pakighilawas o way condom nga gigamit og magpulipuli og gamit sa  injection alang  sa paggamit sa  drugas.
Nagkanayon si Bautista nga ang bintaha kon anaa sila sa Talisay ang motambal ug moatiman aron di na kinahanglan nga moadto sa VSMMC. (DRT)
(DRT)
NASIKOP atol sa checkpoint sa Talisay Police Sta­tion ang usa  ka lalaking pa­­­dulong mo­palit og drugas.
Ang kapulisan nihimo og check­­point sa Rabaya St., Bara­ngay Tanke, dakbayan sa Talisay niadtong Sabado sa gabii.
Ang nadakpan giila nga si   Dexter Ian Garcia alyas Mark, 32, taga Sitio Bakay, Barangay Tulay, lungsod sa Minglanilla.
Nasayran ang kapulisan pinanguluhan ni SPO4 Frederick Larrobis ug mga kaubanan nga nipahigayon og checkpoint sa dapit. 
Sa dihang  nasita ang suspek ug nabantayan nga adunay gipasok sa iyang hawak.
Didto ilang nakita ang mga shabu paraphernalia sama sa disposable lighter, usa ka tooter ug tulo ka tin foil.
Hinuon, giangkon sa dinakpan  nga padung unta  siya mopalit og  drugas.

Hinuon, giangkon sa dinakpan  nga padung unta  siya mopalit og  drugas.
Karong adlawa ang gikatakfa nang pasakaan og tukmang kaso sa kapulisan. (DRT) 
(DRT)
TABANGAN sa usa ka non- government organi­zat­ion (NGO) ang mga mag-uuma ug mananagat sa dakbayan sa Sugbo ug kasikbit nga mga lalawigan sa Central Visayas.
Kagahapon, gitapok sa Liga ng mga Mag-uumang Probinsyano (LMP) ang 120 ka mga chapter president sa mga mag-uuma ug mananagat sa rehiyon 7 aron ipasabot kanila ang papel nga gihuptan sa LMP ug ang ilang mga prog­rama.
Si Catherine Canoy, secretary general sa LMP, nagkana­yon nga ila nang nakita ang nanag-unang mga problema sa mga mag-uuma ug mana­nagat nga karon ila nang gipangitaan og paagi aron mahatagan og alibyo ang giatubang nga kalisdanan sa panginabuhi.
Matod niya nga problema karon sa mag-uuma mao ang abuno sanglit nag-anam og kamahal ang presyo ug ang dakong hagit usab sa ordinaryong mga mananagat mao ang ilang kompetensya nga dagko nga mga fishing boat.
Si Benjamin Santos, chairman sa LMP, nibutyag nga ang ilang organisasyon wala nag-limit ngadto sa mga mag-uuma o mananagat kon dili apil kadtong mga tawo nga nanginabuhi pinaagi sa pagbugwal sa yuta.
Nakita usab ni Santos nga gawas sa abuno, nalupig ang mga sakayan sa dagkong fishing vessel, ang problema sa health care maoy nagpasulabi ug ang edukasyon.
Tinguha sa LMP nga maha­tagan og health care ang mga mag-uuma ug mananagat ug mahatagan og libreng edukasyon pinaagi sa ilang scholarship bisan usa lang sa ilang mga anak nga labing utokan.
Mahimong makontak ang LMP pinaagi sa 0995-3293-167 alang sa pagpangayo og dugang detalye diin sa ilang assembly ang mga chapter presi­dent gihatagan og libreng cellphone. (PAC)
(PAC)
PATAY ang usa ka barangay tanod human pusila sa wala mailhing mamumuno sa miaging kaadlawon  sa disko sa Sitio Imburnal, Barangay Tubod, Minglanilla.
Ang namatay mao si Ronald Lawas, 23, natahasan nga motabang sa seguridad sa disco.
Alas 3:55 sa kaadlawon, dihang aduna’y wala pa mailhi nga tawo nga niduol kang Lawas. Nibunot kini og armas ug gipusil ang biktima sa luyo sa ulo niini.
Matod ni PO2 Tajer Rajab sa Minglanilla Police nga aduna’y pipila nga nakakita sa insidente ang nisuway pagdakop sa suspetsado apan nakadagan kini. (HBL)
(HBL)
ORMOC CITY - Giklaro sa Ormoc City Police Office nga dili tinuod ang nigawas nga mga ‘report’ o post sa Facebook mahitungod sa giingong grupo sa kalalakihan gikan sa Manila nga naa sa Ormoc aron mangidnap og mga batan-on ug gwapa. Matod ni P/Supt. Elma Delos Santos, spokesperson sa OCPO, di tinuod ang report. Wa usab report nga dunay gipangdagit sa laing lugar sama sa Tinag-an ug Merida. Dunay daghang share, react ug comment ang post apan wa masayri diin kini gikan. Niadtong Nobiyembre 18, 2012, migawas usab ang post apan nasayran nga di gihapon tinuod. (JKDP) 
(JKDP)
DUMAGUETE CITY - Nag­laum ang Provincial Peace and Order Council (PPOC) sa Negros Oriental nga ang Philippine National Police (PNP) mobalik sa pagpangulo sa gubat batok sa ilegal nga drugas kansang minus ra ang agi sa Philippine Drug Enforcement Agency (PDEA) sa lalawigan. Ang PPOC mihimo sa ilang binuwan nga tigom niadtong Nobiyembre 21 diin daghan sa ilang mga sakop ang naglaum nga ang PNP mao nay mangulo sa kampanya batok sa ilegal nga drugas, matod ni P/Ssupt. Edwin Portento, acting provincial director. (PNA)
(PNA)
TAGBILARAN CITY - Gihangyo sa Bohol Division Superintendent sa Department of Education (DepED) ang Department of Science and Technology (DOST) Science and Technology Information Institute (STII) sa paghatag og prayoridad sa Bohol sa dugang digital science library. Atol sa dinungan nga pagtugyan sa 59 ka mga Science and Technology Academic and Research-based Openly Operated Kiosk Station (STARBOOKS) didto sa Reynas Haven and Gardens, gipatiaw-tiaw ni Dr. Wilfreda Bongalos og hangyo ang DOST nga unahon sa Bohol sa paglukop sa digital science library in a kiosk. (PIA) 
(PIA)
TAGBILARAN CITY - Pormal nang gisugdan kagahapon ang upat ka adlaw ug katapusang tigum sa Association of Southeast Asian Nations (ASEAN) Senior Officials’ and Ministers (SOM) meeting nga gihimo sa lungsod sa Panglao hangtod Nobiyembre 29, 2017. Kini ang ikaupat na nga higayon nga napili ang Bohol sa ASEAN NOC (National Organizing Committee) alang sa mga ASEAN meeting hinungdan nga mas gihugtan pa ang seguridad sa probinsiya. Di mominus 3,700 ka mga security task force gikan sa nagkadaiyang mga ahensya ang gipakatap karon sa probinsiya sa Bohol ilabina sa lungsod sa Panglao nga gipangulohan ni Police Regional Office (PRO) 7 Director Jose Mario Espino aron pagseguro nga hapsay ug linaw nga ASEAN meeting. (LRB) 
(LRB)
MANILA Human sa 31st Star Awards For TV in fact gipagawas na kini sa telebisyon niadtong Dominggo after GGV, sila si Solenn Heussaff ug Rhian Ramos ang midaog sa kategoryang Best Magazine Show Host .
Parehong wala ang duha sa awards night ug mi-ugong dayon ang tsika nga ilang gi-isnab ang imbitasyon.
Apan adunay valid reason si Solenn kay nasa Australia siya niadtong higayon aron pagtambong sa kasal sa iyang igsuong si Erwan Heussaff ngadto kang Anne Curtis ug pinaagi sa iyang social media account sa dihang nahibawo nga nominado nagpasalamat dayon siya ingon man si Rhian.
Sa bahin ni Rhian wala siya sa entourage sa kasal ni Erwan ug Anne pero may dakong commitment naman siya that night nga dili puwedeng di siya mo-attend.
Promo sa pelikula niyang "Fallback” sa usa ka mall sa Alabang ug nagplano siya nga mo-apas sa Star Awards tungod kay may gown na siya nga dala-dala niya sa Alabang.
Pero on their way na-trap na sila sa sobrang traffic sa SLEX pa lang.
So ang gihimo ni Rhian nihunong sila sa usa ka restaurant og nangaon kauban ang staff and artists ng “Fallback”.
Paggawas nila sa NLEX, mas sobrang traffic pa ang ilang gisagubang sa EDSA maong imposibleng jud nga makahabol pa sila sa Star Awards.
Maayo na lang gani kay kasaligan kaayo ang mga fans ni Rhian ilabi na ang Cyberhians pinaagi sa ilang leader nga si Lec-Lec og nakarating kang Rhian ang iyang trophy pagka-ugma.
Actually, dili lang sa hosting magaling si Rhian lakip na sa pag-arte magaling siya sa pelikulang "Silong" with Piolo Pascual.
Na-nominate si Rhian sa pagka-Best Actress sa usa ka award-giving body kaya lang na-ungusan siya og pipila ka puntos ni Jennylyn Mercado.
Sa tan-aw ko usa ka de-kalibreng istorya ug matinding role ang gikinahanglan ni Rhian para magawas ang nakatago pa niyang acting ability.
Ang latest movie man gud niyang “Fallback” with Zanjo Marudo dili man pang-award so hinaot unta nga sa sunod nga pelikula ni Rhian , usa ka mabulukon nga pelikula unta ang ihatag kaniya - kanang pang-award jud kay nasayod akong kaya og may ibubuga pa si Rhian Ramos sa pag-arte.
Nadakpan sa mga sakop sa Regional Special Operations Group-7 inabagan sa Cebu City Police Office nga gipa­ngulohan ni Police Supt. Reynaldo Magdaluyo ang usa sa upat ka mga suspek sa pagbanhig patay kang Ermita Barangay Captain Felicisimo “Imok” Rupinta niadtong Nobiyembre 23 sa gabii sa lungsod sa Liloan.
Naestablisar sa kapulisan ang motibo ug utok sa pagpatay.
Ang nasikop giila nga si Jimmy Largo, 41, taga Ermita, siyudad sa Sugbo, kanhi tawo ni Rupinta nga positibong gitudlo ni Jocelyn Mendoza, live-in partner sa o­­­pisyal, kinsa kuyog usab sa sakyanan atol sa pagpamanhig.
Nakuha sa posisyon ni Largo ang usa ka kalibre .45 nga pistola ug lima ka mga bala, usa ka 9mm sub machine pistol nga dunay 11 ka mga bala, usa ka granada ug mga pinakete sa illegal nga drugas.
Lakip sa ilang nakuha ang Hon­­da Dash wave nga motor­­siklo kolor puwa nga bali na ang plate number nga maoy naghatag og giya sa kapulisan sa pag-ila kinsa ang nagbanhig kang Rupinta.
Matod ni Chief Supt. Jose Mario Espino, director sa Police Regional Office 7, nga lakip sa ilang nailhan kon kinsa ang nag­­sugo kang Largo sa pagpa­patay kang Rupinta.
Walay labot ang pulitika, kini ang giklaro ni Espino sa dihang gikuhaan og pamahayag ang suspek.
“We have also now identified yung mastermind. It is a work then ni kapitan who is really up to his job na linisin nya yung kanyang barangay,” matod ni Espino.
Ang gipasabot ni Espino mao nga may kalabutan kini sa paglimpyo sa Carbon market ug kampanya sa kapitan batok sa illegal drugs.

Wa niya gitug-an kinsa ang mastermind sanglit ila pang giandam ang pinanumpaang mga pamahayag sa mga saksi.
Si Mendoza, dihang nakakita kang Largo, wa makaantos sa kaugalingon, iya kining nadapatan ug gitulisok pa niya atubangan sa mga pulis ug mga sakop sa aedia.
“Wala kay utang kabubot-on! Unsay sala ni, Kap, nimo? Kahibawo ka unsa mo ka pinangga ni, Kap,” sulti ni Mendoza ngadto kang Largo.
Apan wa moangkon si Largo sa pasangil batok kaniya. 


Iyang gitubag si Mendoza nga wa siyay kalibutan sa pagpatay.
“Dili tawon ko makabuhat ana, Mam, uy,” matod ni Largo.
MOSIBAT UNTA
Si Magdaluyo, hepe sa RSOG-7, nidugang nga nakadawat na sila og kasayuran sa nahimutangan ni Largo usa ka adlaw human gibanhigan si Rupinta.
Ila dayon nga girumbo ang panimay ni Largo sa Barangay Ermita ug pasado alas 8 niadtong Biyernes sa gabii, ila kining naabtan nga padung na mosibat.
“He was there. May dala siyang baril at nagtatangka na siyang umalis. Actually, yung bag nya puno na ng mga ga­mit na nakuha natin. Isa na dun yung tinuro ni, Mam  Jocelyn na damit na kulay puti,” matod ni Magdaluyo.
Usa ka ex-convict sa kasong mur­der si Largo nga nabilanggo na sa Cebu City Jail ug niadto lang 2015 nakagawas sa prisohan.
Nalakip siya sa most wanted ug high value target sa kapulisan kay nalambigit siya sa mga kaso sa pagpatay sa siyudad sa Sugbo, ilabi na sa mga kaso sa pagpamusil sa Carbon area.
Si Konsehal Dave Tumulak nagpasalamat sa kapulisan sa dali nga pagkasikop sa usa sa mga suspek.
Awhag niya sa publiko nga dunay kasayuran sa nahimuta­ngan sa laing tulo ka mga kauban ni Largo sa pagpamanhig nga motaho dayon sa mga pulis.
Sabutan pa usab sa mga konsehal sa siyudad sa Sugbo kinsa ang makadawat sa P300,000 nga reward money sa makatudlo sa nagpatay kang Rupinta. 
Malaumon si Association of Barangay Councils (ABC) President ug Barangay Tisa Captain Phillip Zafra nga ma­­­ilhan sa kapulisan ang utok sa pag-ambush patay kang Ermita Barangay Captain Felicisimo “Imok” Rupinta.
Subay sa pagkasikop sa gii­­ngong nagpusil sa kapitan, si Zaf­ra malaumon nga palawman pa sa kapulisan ang imbestigas­yon niini sa mastermind sa maong kalit nga kamatayon ni Rupinta.
“I’m hoping that they will dig deeper and of course get the mastermind.”
Ang ABC Vice president nga si Ramil Ayuman, mapasala­maton usab sa awtoridad sa dali nga pagkasikop ni Largo. 
“We hope that the three other suspects will be arrested soon as well. Regardless of the motive of the killing, ang importante nadakpan na ang usa sa mga suspects,” si Ayuman nagkanayon.
Dugang sa Apas barangay captain nga angay usab masuta ug masikop ang nagpaluyo sa pagpusil patay kang Rupinta.
Samtang si Konsehal Joel Garganera nga kaalyado ni Rupinta niingon nga kinahanglang susihon og maayo ang hitabo.
Bisan nasikop na si Largo, kinahanglan nga mag-am­ping gihapon ang kapulisan sa ilang imbestigasyon.
“We should not left any stone unturned in this investigation. As the first  wife (Jocelyn Mendoza) said that the suspect is in their early 20’s, but as we can see, the one arrested is twice the age,” nagkanayon si Garganera.
Sama kang Zafra, gusto niyang mailhan kinsa ang utok sa pagpatay. / HBL 
Dunay gustong mopatay kang Ermita Barangay Captain Felicisimo “Imok” Ru­pinta nga pulitiko ra usab sa Brgy. Ermita, dakbayan sa Sugbo nga giingon niyang nahisakop sa Bando Osmeña Pundok Kauswagan (BOPK).
Kini ang gitug-an sa suspetsadong killer nga si Jimmy Largo sa exclusive interview sa Superbalita Cebu sud sa buhatan sa Regional Special Operations Group (RSOG) 7 human siya gipresentar ngadto sa mga sakop sa media.
Ang pamahayag ni Largo nasukwahi sa pamahayag ni Police Regional Office (PRO) 7 Director Jose Mario Espino nga way labot sa pulitika ang pagpatay kang Rupinta.
Si Largo nipasangil nga niadtong gisuspenso sa Ombudsman Visayas si Rupinta ug iyang pito ka mga kaubang opisyal sayo ning tuiga, dunay kanhi opisyal sa barangay nga nanawag kaniya kay ipapatay si Rupinta bugti sa P150,000 nga suhol.

Apan matod ni Largo nga iya kining gibalibaran tungod kay di siya makaako kay iyang “amo” si Rupinta.
“Di na nako mabuhat kay ako nang amo,” nagkanayon si Largo.
Wa niya nganli ang mao nga kanhi opisyal, apan iyang gihulagway nga toa kini nahisakop sa BOPK, kaatbang sa Barug Team Rama nga maoy gipasilungan ni Rupinta.
Iya usab nga gibutyag nga makadaghan na gipaskinan ang kapitan nga siya patyon, apan wa mahadlok ang opisyal.

Sa miaging buwan, gitawgan ang iyang asawa nga di na ida­yon ang plano nga siya maoy mopatay kang  Rupinta tungod kay duna silay laing tawo nga nakuha.
Iyang giinsister nga wa siyay labot sa pagpatay kang Rupinta, diha siya sa merkado publiko sa Carbon nga makasaksi ang igsuon sa kapitan nga giila lang niya sa angga nga “Totong” ug laing manindahay.

Niadtong higayuna, mga alas 6 sa gabii siyang niabot gikan sa lungsod sa Aloguinsan kay duna siyay gikuha.
Iya na lang nadunggan nga gipatay si Rupinta ug nagdinaganay ang mga tawo.
Napalgan ang usa ka batang  bag-ong natawo sa Immaculate Heart of Mary Parish Church sa Minglanilla niadtong Huwebes sa gabii human gibiyaan ug gipasagdan sa dapit sa parking area.
Usa ka 17 anyos nga lalake ang nakakita sa masuso sa alas 12:30 sa gabii ug giadto dayon niya ang Minglanilla Police Station aron magpahibawo.
Ang masuso giputos og puti nga panapton ug gibutang sa usa ka green nga bag. 
Base sa report sa kapulisan, sa wa pa nadiskobre ang bata, naligsan kini sa usa sakyanan nga wa tuyoa. 
Giila ang driver nga si Nino Michael Inting, kinsa padulong unta mo-park sa maong dapit .
Gidala dayon ang bata sa Municipal Health Office ug gideklarang patay. 
Matod ni PO2 Nacario nga ilang gi-release si Inting kay naglisud sila og determinar kon unsa ang panghitabo.
“Amo pasab gi-check ang mga CCTV,” matod ni Nacario aron ma­­­ilhan kinsa ang nibilin sa bata.
Matod sab ni Dr. Rebecca Nacario, municipal doctor, nga usa ka adlaw na nga natawo ang masuso. 
Gilubong dayon ang masuso sa alas 6 sa gabii niadtong Biyernes sa public cemetery sa Minglanilla. 
Ex-police nga giingong gunrunner nasikop, nakuhaag dag­hang armas samtang pa­dulong na mosakay og bar­ko niadtong Biyernes sa alas 6:30 sa gabii sa may dry dock, Barangay Du­ngoan, dakba­yan sa Danao.
Si kanhi SPO1 Diosdado L. Papillero, 66, minyo, taga Albuera, Leyte, gipusasan nila ni Chief Insp. Gerald Ace Pelare, hepe sa Danao Police Station, ug mga kauban.
Si Papillero nakuhaag duha ka kalibre .45 nga pistola, usa ka caliber .40, duha ka magazine sa kalibre .45, duha ka mga magazine sa kalibre .40, ug 20 ka mga bala.
Si Pelare nga nahinabi sa Superbalita Cebu nibutyag nga nakadawat silag report nga dunay usa ka tawo nga armado nga padulong mosakay sa barko pauli sa Albuera, Leyte.
Gisuhid nila ang dry dock sa maong dapit ug nisibo ang description ni Papillero ug dihang gisita, nakuhaan og mga paltik nga armas.
Matod ni Pelare nga sa miaging adlaw, niabot si Papillero sa dakbayan sa Danao, nangumpra sa maong mga armas kay duna siyay mga kustomer.
Nasayran nila ni Pelare nga taudtaud na nga nagnegosyo si Papillero ug posibling daghan kinig kustomer sa ilang lugar, nga naglakip sa mga pulitiko.
Duna na sila karoy tawo nga gitutukan nga posibling maoy gikuhaan sa suspek sa mga paltik nga armas sa Danao City. / GPL
Korte Suprema mitugot sa hangyo sa Department of Justice  (DOJ) nga ibalhin sa dakbayan sa Sugbo ang paghusay sa kasong parricide nga giatubang ni Bohol Board Member Niño Rey Boniel nga nasang-at sa korte sa Talibon Bohol nga gikalipay sa mga igsuon ni Bien Unido Mayor Gisela Boniel.
Niadtong Septiyembre 25, 2017 mipadala og suwat hang­yo ang kalihim sa depar­ta­­men­to sa hustisya Vitalia­no Aguirre II sa Supreme Court En Banc pagbalhin sa venue sa kasong parricide nga gisang-at sa prosecution batok kang Bohol Board Member Niño Rey Boniel gikan sa korte sa Bohol ngadto sa syudad sa Sugbo.
Ang ilang rason nga nakahatag og risgo sa mga saksi sa prosekusyon ang kanunay nga pagbyahe niini ngadto sa lalawigan sa Bohol panahon sa ilang pagdungog sa kaso.
Nobiyembre 7, 2017 ang Supreme Court en banc mipagawas og resolution nga nagtugot sa hangyo sa DOJ nga ibalhin ang kaso sa Sugbo lakip na ang mga akusado nga gipasanginlan nga maoy nagpatay kang Bien Unido Mayor Gisela Boniel niadtong buwan sa Hunyo ning kasamtangan nga tuig.
“(a) Note and partially grand the letter dated september 25, 2017 of Secretary Vitaliano Aguirre II Department of Justice. (b) Grant the request of Secretary Aguirre II to transfer the venue of criminal case no. 17-4271 from RTC, Branch 52, Talibon Bohol to RTC, Cebu City, Cebu," tipik sa mando sa Supreme Court En Banc.
Mimando usab ang korte suprema sa Presiding Judge sa RTC Branch 52 sa lungsod sa Talibon nga moluwat og commitment order sa dinalian nga pagbalhog kang board member ug mga kauban niini ngadto sa Cebu Provincial Jail nga nahimutang sa syudad sa Sugbo.
Tungod sa maong kalamboan, ang mga igsuon ug higala ni Mayor Gisela nalipay sa hukom sa Korte Suprema nga gidungog ang ilang pangaliya nga ibalhin sa Sugbo ang kaso sa kahadlok nga ma impluwensyahan kini nunot sa posisyon sa akusado sa maong lugar.
“Dugay na kaayo namo ning gipaabot abi gani namo nga madugay ni pero dali ra diay ang among pamilya nagpasalamat ug dako kaayo sa desisyon sa korte suprema,” matod ni Mikay Bendong.
Nalutsan na usab og warrant of arrest ang laing duha ka akusado sa krimen nga silang Lubo Boniel ug Allan Delos Reyes Jr ug gitinguha sa kapulisan nga ila kining masikop sa labing dali nga panahon.
Ang mga higala ug mga kabanay ni Mayor Gisela  nag tampo-tampo og kwarta nga mobalor og P200,000 nga maoy ihatag sa makatudlo asa ang nahimutangan sa padayong gawasnon nga mga akusado.
Ang mga napasakaan og kaso sa korte ug nabilango na mao silang Niño Rey Bo­niel, Riolito Boniel, Randel Lupas nga gihimong saksi sa kaso, Willy Hoylar ug Restituto Magoncia Jr.
Ang PRO-7 pinaagi ni Sr. Supt. Jonathan Cabal mipasalig nga ilang hatagan og siguridad uban ang Bureau of Jail Management and Penology sa pag balhin sa mga akusado sa kamatayon ni Mayor Boniel sa Bien Unido, Bohol.
Mga jail guard ug mga kawani sa Cebu Provincial Detention and Rehabilitation Center (CPDRC) nga bag-o lang nabalik gikan sa pagkasuspenso niatubang sa mga sakop sa Committee on Discipline and Investigation (CODI).  
Ilang gihimakak ang mga pasangil batok kanila, lakip na ang giingong pagtabang nila pagpasulod og mga kontrabando sa prisohan. 
Samtang, kasamtangang ac­ting warden ug ang miaging mga nagdumala sa prisohan, maoy sunod nga ipatawag sa CODI.
Gitug-an ni CODI chairman ug Provincial Legal Officer Orvi Ortega nga ni-atubang atol sa sesyon sa CODI niadtong Miyerkukes, Nobiyembre 22, ang 12 ka mga jail guard ug kawani sa CPDRC, nga nag-atubang og reklamo.
Sila mao kadtong gipang­suspenso ug 30 ka adlaw sugod niadtong Oktobre 13 human giduhig ang ilang pangalan sa mga kahiwian sa CPDRC, lakip na ang giingong pagtabang pagpasulod og mga kontrabando. 
Matod ni Ortega, gihimakak sa maong mga empleyado ang mga pasangil batok kanila. 
Una nang nakaduso og written answer ang maong mga kawani ug lakip unya kini sa basehan sa CODI kon  angay bang i-elevate ngadto sa usa ka formal charge ang reklamo batok sa maong mga tawo. 
Gawas sa pagpalusot og mga kontrabando, giingong duna pay laing mga reklamo labot gihapon sa trabaho sa nahisgutang mga empleyado sa provincial jail. Gani, gitug-an ni Ortega nga dunay specific nga oras ug adlaw kon kanus-a nahitabo ang mga kalapasan. 
Subay niini, ipatawag sa CODI sa sesyon nila sa sunod semana ang acting warden sa CPDRC nga si Audesti Miguel ug ang mga kanhi nagdumala sa prisohan, nga silang Bobby Legaspi, Gil Macato ug Bobby Manansala. 
Kini aron makahatag og katin-awan kon duna silay nahibaw-an labot sa mga reklamo.
Pasirad-an sa dakbayan sa Mandaue ang sanga sa sikat nga chain sa convenience store atubangan sa Mandaue City Hall human sa ka­pakyas  sa pag-renew sa ilang business permit.
Matod ni Atty. Danilo Almendras, city administrator nga gipirmahan na ni Mayor Luigi Quisumbing ang closure order niadtong Huwebes.
Nasuta ning mantalaan nga ang maong establisamento gipadad-an na og notisiya.
Gitataw sa hepe sa Station 3 sa Lapu-Lapu City Police office nga posibleng mapasakaan og kaso sa kapulisan ang tag-iya sa himuanan og paboto sa Barangay Babag kon mapamatud-an nga kini adunay kalapasan.
Niadtong Miyerkules sa hapon, unom ang naangol lakip na niini ang tulo ka menor nga human kalit nisiga ang pabuto nga gihimo sa payag-payag sa may Sitio Lawis Purok Judas Belt, Brgy. Babag, dakbayan
“Kon naay lapses ang tag-iya, dako og possibility nga ma filan og kaso,” matod ni Sr. Insp. Felix Cleopas sa dihang nahinabi sa mga tigbalita.
Niadtong Biyernes, ang kapulisan sa Station 3 inubanan sa mga taga Firearms Explosives Security Agencies and Guard Supervision (FESAGS) nihimo ug pakisusi sa payag diin nahitabo ang aksidente.
“Sa pagkakaron, amo na amo gisubay didto uban sa FESSAGS sa ilang permit kay base sa ilang istorya nga naa pa man diay silay permit. Gi-verify pa na,” dugang ni Cleopas.
Paambit niya nga gitutukan sab nila ang mga pahimuanan og paboto ilabi na nga nagsingabot na ang pasko.
Gawas sa pakisusi sa crime scene, nihimo usab og pag-inspeksyon ang Station 3 sa ubang mga pahimuanan og paboto aron malikayan ang maong disgrasya.
“Ang atoa lang gyung sundon ang unsay naa sa balaod nga safety first gyud aron malikayan ang mga aksidente,” pahimangno ni Cleopas sa mga tiggama ug paboto sa ilang dapit.
Gitataw ni Konsehal Carmelino del Mar sa konseho sa dakbayan sa Mandaue nga gibuhat na ang tanan sa dakbayan aron mapahimutang sa saktong relocation site ang informal settlers sa dakbayan nga anaa nanimuyo kilid sa mga sapa sa dakbayan.
Sa dihang nahinabi sa mga tigbalita, si Del Mar niingon nga kasamtangang nakignegosasyon ang dakbayan sa pagpalit sa 5,000 square meters nga luna sa may Casili ug Cubacub aron mapahimutang ang mga pamilyang nagpuyo sud sa 3-meter easement.
“One thing is for sure nga ang city is doing everything gyud nga mapahimutang ang mga informal settlers not just in Butuanon but all rivers in Mandaue,” matod ni Del Mar.
Paambit niya nga sa may sapa sa Butuanon habig sa Mandaue, adunay mga 700 ka pamilyahan ang nagpuyo kilid sa sapa.
Matod niya nga dako og tabang sa dakbayan kon matinuod ang gisaad ni kanhi Department of Environment and Natural Resources (DENR) Secretary Gina Lopez sa pagbisita niini sa Mandaue sayo ning semanaha nga mohangyo kini sa Department of Agriculture (DA) 7 nga idonar na lang ang luna niini sa dakbayan aron matukuran kini og medium-rise building isip relokasyon sa informal settlers.
“One big thing nga ma­katabang siya kanang iyang plano nga motabang og hang­yo sa DA nga ang kanang yuta sa may highway (kilid sa Butuanon River). If mahatag sa Siyudad, ang iyang himuon sa maong dapit ang model relocation site.." matod ni Del Mar.
Gipaubos sa autopsy sa National Bureau of Investigation (NBI) 7 ang lawas ni Ghirvaughn Mcreign Limpangog, ang 3 ka buwang masuso kinsa namatay human kini mabakunahi sa Pajac Health Center sa dakbayan sa Lapu-Lapu sayo ning buwana.
Ang mga sakop sa NBI pinangulohan ni Dr. Rene Cam, medico-legal officer uban sa taga Department of Health (DOH) 7 mao mismo ang nihimo sa pag-autopsy sa lawas ni Limpangog sa menteryo sa Humay-Humay Public Cemetary sa Biyernes sa hapon.
Si Limpangog usa sa duha ka masusong namatay sa Pajac human giingong gibakonahan sa health center.
Matod sa apohan sa biktima nga si Ariel Igoy, 45 anyos nga nakahukom sila nga ipa-autopsy ilang apo human nila masuta nga ang resulta sa inisyal nga imbestigasyon sa DOH nga namatay ang iyang apo di tungod sa bakuna.
Nagtuo si igoy nga di ang bakuna apan ang preparasyon sa bakuna maoy hinungdan sa kamatayon sa iyang apo.
“Ang ako lang, i-correct ang dapat i-correct. Mao ra gydu na akoa. Naa gyuy something wrong sa pag-prepare sa vaccine. Amo i-prove kung unsa gyud ang hinungdan sa kamatayon sa bata kay in just 3 days ba dali ra kaayo nawagtang,” matod ni Igoy sa dihang nahinabi sa mga tigbalita.
Matod niya nga base sa gisaysay sa iyang anak, naa ra gibutang sa lamesa ang ang bakuna ug daan na nga gisud sa vial.
NAG-AMOT-AMOT og kwarta ang mga kaalyado ni Ermita Barangay Kapitan Felicisimo “Imok” Rupinta sa pulitika alang sa dinaliang kasulbaran sa pagpatay kaniya.
Si Bise Mayor Edgardo Labella nagkanayon nga nagkahiusa  silang kanhi mayor Michael Rama ug mga konsehal nga sakop sa ilang partido aron madasig paggawas ang mga saksi.
“Nagkasabot mi sa among pundok kaming mga konsehal nga nag-amot-amot mi balor og P300,000 isip reward kon si kinsa kadtong makatabang pagsulbad sa maong kaso,” padayag ni Labella.
Ang bise mayor ug si Konsehal Joel Garganera  niawhag sa kapulisan ug sa National Bureau of Investigation (NBI) sa pagpalawom sa imbestigasyon aron mahibaw-an ang nagpusil patay ug mastermind uban sa pag-awhag sa mga lumolupyo sa Ermita sa pagkalma sanglit sa kauwahian molutaw ra ang kamatuoran.
Si Kapitan Ramil Ayuman sa Barangay Apas niingon “ kami sa ABC maisugon nga mosulong sa pagkab-ot sa hustisya sa kamatayon ni kap Rupinta. Di ni makapahadlok namong mga kapitan sa pagtuman sa among trabaho.” 
No reward
No reward
Kon si Mayor Tomas Osmeña mohatag dayon og reward alang sa dinaliang kasulbaran sa krimen, bugnaw siya sa kaso ni Rupinta.
“No reward money. Let the police give the reward money,” padayag sa mayor.
Si Osmeña nitanyag kaniadto og reward sa makasulti kon si kinsa ang nipusil sa usa ka nurse atol sa road rage sa Barangay Kamputhaw niadtong Marso 19 diin ang suspect mao si David Lim Jr.
Si Osmeña nagkanayon nga sama sa kinabag-an, nasurpresa usab siya sa hitabo sanglit niadtong higayona, nagtan-aw siya sa concert ni Jose Mari Chan dihang nibuto ang balita.
“You know, people are looking at me because I’m an enemy so I don’t like to say anything because   whatever I will say, they say I’m trying to tweak the direction but it could be any motive.” Pasabot sa mayor.
Mosusi
Mosusi
Usa ka special Investigation task group giumol sa Police sa Regional Office 7 human mi­mando si Chief Supt. Jose Mario Espino.
Nimando si Espino sa labing dali nga pagsulbad sa kaso.
Matod ni Sr. Supt. Jonathan Cabal, hepe sa Regional Intelligence Division (RID) 7 nga wa pa silay lead apan dako ang iyang pagtuo nga sa mosunod nga mga adlaw dunay resulta sa ilang imbestigasyon sanglit aduna silay mga saksi sa hitabo.
Adunay gihimong follow up operation ang mga police nga gitahasan nga mohimo sa imbestigasyon sa norte sa lalawigan sa Sugbo apan wa motug-an si Cabal kon aduna na ba silay gisundan nga mga suspek.
Ang live in partner ni kapitan Rupinta nga kauban niya sa sakyanan mitug-an nga duha ra ka tawo nga nagtagsa og motorsiklo ang mibanhig kanila nga gihulagway nga mga professional gun for hire.
“Mayron pa tayong hot pursuit operation at we cannot simply divulge yung development as of this time, and RD is on top of this situation and he ordered us to solve the case immediately,” matod ni Cabal.
Daghang anggulo ilang suba­yon, usa ang iyang trabaho isip kapitan ug mga kontrobersiya sa barangay Ermita ning nanglabay nga mga adlaw sama sa isyu sa mga manindahay sa Carbon.
Wa nila wad-a ang posiblidad nga may kalabutan ang illegal nga drugas sa iyang barangay kay sa nanglabay nga mga buwan duna siyay programa nga nag ila sa mga balay nga di tiggamitan sa illegal nga drugas. 
PIPILA ka oras sa wala pa banhigi si Ermita Barangay Kapitan Felicisimo “Imok” Rupinta, daw sa nakabati na kini nga dunay dautan nga mahitabo niya.
“Wa ka mahadlok magkuyogkuyog nako nga patyunon baya ko,” sulti sa kapitan ngadto sa barangay tanod nga wa nganli ang tibuok pangan nga iyang giagbayan atol sa ilang inspeksyon sa Unit III sa Carbon Public Market niadtong Huwebes sa hapon, pipila ka oras sa wala pa kini gi-ambush pasado alas 8 sa gabii sa duha ka mamumuno sa lungsod sa Liloan.
Ang kapitan gitubag sa maong tanod, “Hilom diha, Kap, hadlok ta patyon nga taga Mindanao ta.”
Ang mga konsehal sa barangay nga sila si Mark Miral ug Maria Pino-Buanghug niingon nga wa motug-an nila ang kapitan nga duna kini hulga sa kinabuhi nga nadawat.
Apan atol sa session sa konseho human dunay gipatay nga tanod sa barangay bag-ohay lang, si Rupinta nipasidaan sa iyang kaubang mga opisyal nga mag-amping kanunay.
“Dili ta mokompiyansa kay wa ta mahibawo kinsa ang atong kontra. Ako, kon molakaw ko molingi ko sa akong wala, molingi ko sa tuo, sa atubangan ug sa luyo, dapat mag-amping ta,” nahinumduman ni Buanghug sa sulti ni Rupinta atol sa ilang session. (SCG, Michelle Anne Obor & Mary Diane Salasayo/USJR – Interns)
(SCG, Michelle Anne Obor & Mary Diane Salasayo/USJR – Interns)
SA unang higayon sud sa kapin 30 ka tuig nga kasaulogan sa kapistahan sa Señor Sto. Niño, dad-on ang pilgrim images sa Birhen sa Guadalupe ug Milagrusong Bata sa National Shrine of Nuestra Virgen de la Regla sa dakbayan sa Lapu-Lapu.
Samtang, dili na ang galleon nga gipanag-iya sa banayng Ouano ang sakyan sa duha ka balaang mga imahen sa sunod tuig kondili ang barko na sa Philippine Navy, BRP Bagobo AT-293.
Pipila lang kini sa mga kabag-ohan nga gipahibawo sa Agustinian nga kaparian sa Basilica Minore del Sto. Niño sa kasaulogan sa kapistahan sa Señor Sto. Niño sa sunod tuig sa press conference kagahapon.
Si Padre Ric Anthony Reyes, OSA, secretary sa Augustinian Community ug pangu sa Secretariat, Fiesta Senor 2018, nibutyag nga ang mga kabag-ohan nga ipatuman himuon aron mapalapdan ang debosyon ngadto sa ubang mga deboto uban sa pagtugot ni Arsobispo Jose Palma.
Matod niya kini ang tambag sa ilang mga superior sa Augustinian Community nga nakakita sa pastoral nga panginahanglan nga ipakatap ang debosyon ngadto sa mga deboto sa Lapu-Lapu ug sa sunod katuigan sa kasikbit nga mga lugar sa Metro Cebu.
Ang kapistahan sugdan sa unang nobernaryo sa Enero 11, 2018 pinaagi sa Walk with Jesus samtang, ang adlaw sa kapistahan kay sa Enero 21.
Sa ikasiyam ka adlaw sa nobenaryo, Enero 19, 2018, naa gihapon ang naandan nga Walk with Mary nga sundan sa alas 5:30 sa buntag nga misa sa pilgrim center sa basilica. 
Dayon isunod ang Traslacion diin dad-on ang duha ka balaang mga imahen sa Our Lady of Guadalupe de Cebu ug Sr. Sto. Niño sa St. Joseph National Shrine sa dakbayan sa Mandaue pinaagi sa motorkada.
Pagka Enero 20, Sabado, himuon ang “send-off” mass sa alas 2 sa kaadlawon nga mas sayo og usa ka oras gikan sa naandan nga alas 3 sa kaadlawon, dayon dad-on ang duha ka mga imahen pinaagi sa motorkada paingon sa Virgen de Regla Shrine ug Parish sa siyudad sa Lapu alang sa veneration sa mga deboto.
Alas 6:30 sa buntag, dad-on ang pilgrim images sa Muelle Osmeña alang sa Fluvial Procession sa Mactan Channel sakay sa barko sa Philippine Navy subay sa naandan nga rota diin modunggo ang barko sa Pier Uno.
Sugod sa 2018, ipa-raffle na ngadto sa shipping companies alang sa kahigayonan nga modala sa mga imahen atol sa fluvial procession diin ang Philippine Navy ang nabunutan alang sa sunod tuig.
Si Padre Aladdin Luzon, OSA, councilor sa Augustinian Province, nibutyag nga mahimo pa moapil sa sunod raffle ang banay nga Ouano.
“Our apology if some are being hurt with this, dili namo intention...Kining desires sa mga Augustinian nga kaparian wala namo gi-monopolize ang devotion, ato ning gi-share. This is our missionary task so among gi-share kining devotion, mao man ni ang atong thrust as evangelizers,” pasa­bot ni Luzon.
Si Atty. Paulino Yabao, legal adviser Fiesta Señor 2018, makadaghan nihangyo ang banay nga Ouano nga ipadayon ang naandan nga paggamit sa ilang galleon sa matag fluvial procession, apan nahukman sa mga labaw sa Augustinian community nga ipa-raffle sa mga kompaniya og barko nga gamiton isip galleon.
DRAINAGE project nga maoy mosulbad sa baha sa Barangay Bulacao ug Tabunok dakbayan sa Talisay gisugdan na.
Gumikan niini, nanawagan karon ang mga opisyal sa Ta­lisay ingon man mga opisyal sa barangay niadtong mga motorista sa pagsabot.
Una niini ang Department of Public Works and Highways Cebu 2nd Engineering District head Leslie Anthony Molina mipahibawo nga wala dayon masugdi ang proyekto tungod kay nangita pa sila og gawasanan sa tubig. 
Matod niya nga base sa ilang gihimong pagtuon usa karon sa ilang gitan-aw nga gawasan mao ang sa sapa sa Bulacao o ba kaha sa Tabunok nga mogawas ngadto na sa  Mananga river.  
Kini gitumong aron mapadak-an ang mga imburnal  aron makasugakod sa dag­hang tubig kon mag-uwan apil na sa barangay Tabunok. 
Si Kongresista Samsam Gullas, naningkamot sa maong proyekto, niingon nga kini maoy tubag sa kanunayng pagsaka sa tubig sa higayon nga kusog ang uwan.
Apan usa sa iyang napanglantawan nga suliran man ang kahuot unya sa dagan sa trapiko tungod kay daan namanghuot ang sakyanan sa dapit ilabi na sa Tabunok.
Ang motrabaho sa proyekto mao ang Adlawan Construction mokantidad og P50 milyones ug trabahuon sulod sa unom ngadto sa walo ka buwan. (DRT)
(DRT)
WANTED patay human nakigpinusilay sa mga pulis dihang dakpon unta kini sa miaging kaadlawon sa Barangay Apo, lungsud sa Argao.
Si Fredie Carillo,hingkod ang panuigon, patay human nisikol dihang nakabantay sa pag-abot sa mga pulis.
Si PO3 Benjamin Herozaga sa Argao Police Station niingon nga nakadawat sila'g report nga cited si Carillo sa iyang panimalay. 
Bitbit sa kapulisan ang warrant of arrest sa kasong murder batok kang Carillo nga giisyu sa RTC-7 branch 26 sa lungsud sa Argao. 
Apan sa pag-abot sa kapulisan nakabantay kini midagan dayon namusil ngadto sa mga pulis.
Ang mga pulis midepensa sa ilang kaugalingon  mibawos sa pagpamusil hinungdan nga naigo si Carillo, namatay dihang nadala sa tamblananan sa lungsod.
Nakarekuber sa kapulisan sa posisyon ni Carillo ang kalibre .45 nga dunay magazine og tulo ka buhing bala. (GPL)
(GPL)
GISUGDAN na og abli sa Bureau of Customs (BOC) ang tipik sa 171 ka container vans  (20 ug 40 footer) nga wala deklarar sa hustong kantidad ug kadtong wala gideklara ang tanang sulod nga kargamento para moubos ang ilang buhis.
Si BOC Commissioner Isidro Lapeña maoy nangunay sa pag-abli sa pipila ka mga container van ug gipakita ngadto sa mga tigbalita ang sulod sa undervalued ug misdeclared nga  kargamento. 
Sa record sa BOC Cebu, moabot ngadto sa 160 ka container vans ang gipangsudlan sa kargamento nga gustong ipalusot balor og P160 milyones  wa pay labot sa  5 ka container vans balor og P11 milyones ug ang 6 ka container vans nga gideklara nga apple (tax free) apan adunay kauban nga carrots ug patatas balor og P13 milyones.
Si BOC district collector Wivena Pumatong nibanabana subay usab sa conservative estimate ni Lapeña nga tag P1 milyon ang kantidad sa matag container van nga gilangkuban sa 104 ka container  nga maoy unang naabot ug gisundan sa 56 nga nigintang lang og usa ka semana.
Sa 160 ka container vans, 80 ngadto sa 90 ang dunay sulod nga tiles gikan sa China, 10 niini ang gisudlan sa brand new nga Land Cruiser, Mustang ug Kamaru nga gikan sa Dubai ug Amerika samtang ang ubang  miscellaneous items.
Ang mga container vans nga naablihan  mao kadtong adunay warrant of seizure and detention (WSD)  nga giisyu sa district collector.
Gipasabot ni Pumatong nga ila nang gipahibawo ang mga consignee sa maong mga kargamento aron manubag sa ilang salaod nga nahimo.
Matod niya nga human sa WSD, makig-alayon sila sa Bureau of Plant and Industry  (BPI)  para sa pagsubasta sa mga prutas ug utanon kansang kita maadto sa pa­nudlanan sa BOC.
Gihulagway sa comissioner sa BOC nga naghitak ang smuggling dinhi sa Sugbo ug nibahad nga iyang pasakaan og kasong krminal ang mga kawani sa BOC nga nalambigit sa maong kalihukan. (PAC) 
(PAC)
WALAY engrande nga kasaulogan sa Kristo Rey o ang Dominggo sa Solemnidad sa Christ the King ugma  sa artsidyosesis sa Sugbo, sumala ni Arsobispo Jose Palma.
Ang arsobispo namahayag nga nasabotan nila nga adto sa mga parokya himuon ang mga kalihokan sa sa pagsaulog sa Kristo Rey.
Naandan na sa artsidyosesis sa nangaging katuigan nga mopahigayon og dagkong mga kalihokan sa Kristo Rey sama sa solemn procession gikan sa Kapitolyo padung sa Plaza Independencia.
Si Palma nipasabot nga usa sa mga rason nga giwagtang ang dakong kalihokan mao nga karong Liturgial Year, ang simbahan nakatutok sa mga parokya isip komunyon sa mga komunidad.
“And perhaps doing it in a parish level would also be a sign of how the parish can make itself reflective about communion,” pahayag sa arsobispo.”
Matod niya mas intimate usab kon anha sa mga parokya himuon ang selebras­yon sa Kristo Rey.
Ang mao nga kasaulogan maoy magbukas sa bag-ong Liturgical Year nga pahinungodn alang sa kaparian.
Si Palma namulong nga sa bag-ong liturgical year ang mga pari gipahinumduman nga angay mamalandong nga sila gitawag isip mga alagad ug dili mga hari o prinsipe.
“We are there to serve,” dugang sa arsobispo. (SCG) 
(SCG)
CALBAYOG CITY - Patay ang usa ka kawani sa gobyerno human gi-ambush didto sa Barangay Matobato, Calbayog City. 
Giila ang biktima nga si Joe Patrick Lentejas, 40, kawani sa lokal nga kagamhanan ug nagpuyo sa lugar. 
Base sa imbestigasyon, nagsakay sa iyang kotse si Lentejas atol sa hitabo.  
Gikan sa highway miagi ang biktima sa barangay road nga San Mateo St. Gibabagan ang biktima sa riding in tandem ug gipauwanan og bala. 
Natusaktusak sa samad pinusilan ang lawas sa biktima nga miresulta sa iyang hinanali nga kamatayon. 
Padayun ang imbestigasyon sa motibo sa krimen ug pag-ila sa mga responsable. (JKDP) 
(JKDP)
GANDARA, SAMAR - Dead on arrival sa tambalanan ang usa ka 4 anyos nga bata nga nadasmagan sa usa ka van. 
Giila ang biktima nga si Roy Pasina, 4, taga Brgy. Adela Heights ning lungsod. 
Ang drayber sa van mao si Gerardo Camarines, taga Tacloban City. Base sa imbestigasyon, gikan sa Tacloban ang van paingon sa Calbayog. 
Pag-abot sa may Maharlika Highway sakop sa barangay, mihunong ang van diin ang drayber nakig-istorya sa apohan sa biktima. 
Dihang padung na molarga ang van, nadasmagan ang bata kinsa dali nga gidala sa tambalanan. 
Apan gideklarar nga patay na. (JKDP) 
(JKDP)
TAGBILARAN CITY - Kon may magpaila nga sakop sa New People’s Army (NPA), itaho gilayon. 
Kini maoy hangyo ni Gob. Edgar Chatto ngadto sa mga Bol-anon nga hangtud karon nagpabiling gihulga sa pagbalik sa mga rebelde nga napahawa na sa lalawigan sa Bohol sukad pa niadtong 2010. 
Gibutyag usab ni 3rd Infantry Division (3ID) sa Philippine Army nga si Major John Aying, nga mas grabe ang paningkamot sa mga rebelde nga mahibalik sa Bohol karon. 
Duha ka front ang giingong atake sa mga rebeldeng komunista aron lang makabalik sa Bohol, matud sa opisyal sa 3ID. (PIA-7)
(PIA-7)
BAYBAY CITY - Duha ka establisento ning dakbayan ang giransak sa wa mailhing mga responsable. 
Ang duha ka establisemento mao ang Community Economic Ventures Inc. ug St. Peter’s Life Plan. 
Pulos nahimutang sa ikaduhang andana sa Metrobank building, Tres Martires St, Zone 10, Baybay City. 
Ang duha ka manager sa mga establismento ang miduol sa kapulisan human nila madeskubrehi ang insidente nianang buntag. 
Nakuha sa mga kawatan gikan sa CEVI ang P165,000 nga cash samtang P4,000 gikan sa St. Peter. 
Giguba sa mga kawatan ang padlock sa main gate sa establisemento ug giguba ang vault diin gisud ang salapi. 
Giguba usab ang mga Closed Circuit Television Camera (CCTV) ug gipanguha ang hard drive. 
Padayun ang imbestigasyon ug pag-ila sa mga responsable. (JKDP)
(JKDP)
TULO ka mga menor ug laing tulo ka hingkod nga mga trabahante sa factory sa pabuto ang nangapaso ug nangasamdan human nibuto ang gihimong mga pabuto sa Sitio Lawis Purok Judas Belt, Brgy. Babag, dakbayan sa Lapu-Lapu niadtong Miyerkules sa hapon.
Tungod sa hitabo, hayan makuhaan og permit sa pagpanggama ang tag-iya niini.
Giingong sa pagsungsong og pulbura sa usa ka trabahante sa bawang nga paboto, kalit ki­­ni nga nisiga ug niboto nga ni­katay paingon sa nahuman na nga mga produktong pabuto. 
Giila ang mga menor nga biktima nga sila si Marcia Amistad, 8, Grade 3 nga ti­­­nun-an sa Babag Elementary School; Andrew Laurel, 14; ug Isa Jane Andal, 14, mga tinun-an sa high school. 
Si Marcia giingong anak nila ni Jonathan Amistad, 36, ug a­­sawa niini nga si Argentina, 33. 
Laing biktima sa hitabo mao si Angelou Casul, 18. 
Nakaingon
Nakaingon
Base sa pakisusi sa kapu­lisan, nikalit og siga ang bawang nga paboto nga gisungsungan ni Jonathan og pulbura gawas sa ilang balay. 
Matod pa nga nikatay ang buto-buto hinungdan nga nitakod ang siga sa nahuman nga mga paboto nga gihimo sa pamilyang Amistad. 
Si Jonathan nagrabihan og paso sa nagkadaiyang parte sa kalawasan samtang ang tanang mga biktima kasamtangang nag­paalim sa tambalanan. 
Sa pakighinabi sa Superba­lita Cebu ni Kapitan Epifania Augusto, siya niingon nga di trabahante sa maong factory ang mga mga menor nga naangol. 
Si Marcia niapas sa iyang inahan human namuhi na sa iyang tunghaan. 
Samtang sila si Laurel ug Andal niagi sa dapit.
Si Augosto niingon nga nagselfie-selfie pa ang duha. 
Atol ning pagsuwat, nagpa­abot pa sa update si Augusto sa kahimtang sa mga biktima apan kini niingon nga usa niini ang nauli na sanglit minor burns ra ang naangkon niini. 
Dugang niya nga ila unya tukion ang hitabo atol ilang sesyon ug mohimo sila og ocular inspection sa nahitabuan aron matino kon may mga pagkuwang sa tagdumala sa factory.
Kuhaan og permit
Kuhaan og permit
Gipaabot pa sa Regional Ci­vil Security Unit ang report sa Lapu-lapu City Police Office sa nahitabong pagbuto sa factory. 
Matod ni SPO2 Glenn Facturan, imbestigador sa RCSU-7, nga kon masuta sa imbestigasyon nga dunay kalapasan ang tiggama sa pabuto, mahimong makansilar ang permit sa tag-iya niini. 
Daghang posibilidad nganong nahitabo ang disgrasya, usa niini ang klima sa dihang nagsansan sa mga pabuto ang mga tabahante. 
Gipasabot ni Facturan nga ang pulbora sa pabuto dilikado kon ang lugar basa sanglit mogama kini og kayo. 
Dunay gitamod ang mga manufacturer sa pabuto alang sa kasigurohan sa ilang mga trabahante, apan nagduda ang RCSU-7 nga tungod sa kabugnawon sa palibot ang hinungdan niini. 
“Mga expert na na sila diha daan kay dugay na baya na sila nga manufacturer. Pero kay explosive man gud na, kining man gong black powder, dili man ni friendly sa tubig, unstable kaayo na ilabi na kon moulan nya mabasa,” pasabot ni Facturan.
POLICE Regional Office 7 estriktong mopatuman sa gipagawas nga Executive Order number 28 nga gi­pir­mahan ni President Rodrigo Duterte pagdili sa pagpabuto sa firecrackers ning nagkaduol na nga Pasko sa bisan asang lugar. 
Kon kaniadto mahimong makapabuto sa mga firecrackers sa bisan asang lugar ang mga tawo nga way mo­­sikop kanila, apan karon di na kini mahimo tungod sa kamandoan ni Presidente Rodrigo Duterte nga hugot na kining gidili. 
Ang tumong ug tuyo niining maong kamandoan aron mamenosan ang mabiktima sa pabuto matag tuig.
Kadtong makalapas niini du­nay silot nga nagpaabot kanila. 
Makig-alayon sila sa mga barangay officials lakip na sa mga local government units (LGU) alang na sa pagpatuman niini sa tibuok Central Visayas sanglit sila ang gitahasan nga moila kon asa ang designated firecracker zone. 
Una nang giila sa kagamha­nan sa syudad sa Sugbo ang South Road Properties nga ma­oy lugar nga didto lang maka­ba­­­ligya sa bisan unsa nga klase sa pabuto nga gitugot sa balaod. 
Apan ning bag-ong kamandoan gikan sa buhatan sa presidente, wa pa masayri kon asa sa lugar sa barangay mahimong didto pabuthon ang napalit nga pabuto. 
“Kon kaniadto pabuto lang ka bisan asa, karong panahona duna nay i-designate nga area kon asa ka magpabuto, depende sa local government or sa barangay kon asa niya i-pwesto, asa mobuto,” matod ni Supt. Reymar Tolentino. (AYB) 
(AYB)
SI Cebu City Councilor Dave Tumulak gusto nga ang DPWH 7 ug private contractor nga nagtrabaho sa underpass project sa N. Bacalso Ave. nga motrabaho og 24 oras matag adlaw, pito ka adlaw matag semana.
Samtang mga motorista nagsagubang sa grabeng trapiko kada adlaw, si Tumulak niingon nga ang kontraktor sa proyekto nagtrabaho gikan sa alas 7 sa buntag ngadto sa alas 5 sa hapon. 
Iya kining gibase sa iyang inspeksyon sulod sa gikoral nga lugar.
Si Tumulak niingon nga mas maayo pang magbukas og usa ka lane aron maagian sa mga sakyanan ug di maghuot.
Kon ang pagtrabaho sa pro­yekto hinay, si Tumulak niingon nga mas maayo pa nga ang usa ka lane sa dapit nga gisirhan buksan aron ang mga motorista makaagi. 
Pinaagi niini maluagan ang ubang alternatibong mga rota.
“There is a portion of the project site that is vacant, which can be utilized by motorist supposedly. There is no activity there at all while the public has to bear with the heavy traffic,” sulti ni Tumulak sa mga reporter. 
Matod niya nga mas maayong buksan ang duha ka outer lanes atol sa rush hour ug sirhan kini og balik paglabay niini.
Si Tumulak, kinsa nangu sa committee on public order and safety, nisugyot nga sa buntag, ang duha ka lanes sa N. Bacalso Ave., buksan sa mga motorista alang sa padung sa siyudad samtang sa hapon, buksan alang sa mga mopadung sa lalawigan kun habagatang Sugbo. 
Sa pagkakaron, usa lang ka lane sa tibuok N. Bacalso Ave., labina sa eskina F. Llamas st., ang bukas. 
Matod ni Engr. Josue Raoul Miole, project inspector sa DPWH 7, nga makig coordinate sila ni Tumulak sa iyang sugyot.
Si Miole nipasabot nga ang WT Construction, contractor sa proyekto, naghimo sa ilang trabaho sa tibuok adlaw.
Gawas niini, si Miole niingon nga ang kontraktor di makahimo og full time nga trabaho kay gikinahanglan pang ibalhin ang linya sa tubig sa Metropolitan Cebu Water District nga nahimutang sa dapit. (SunStar) 
(SunStar)
GIKLARO ni Arsobispo Jose Palma nga way standard nga stipend nga gipangayo ang simbahang Katoliko sa Sugbo alang sa mga ser­bisyo ngadto sa mga parokyano sama sa mga magpamisa.
Kini ang katin-awan sa labing taas nga opisyal sa artsidyosesis sa Sugbo human nikatap ang usa ka hulagway sa social media nga nagpakita sa giingong P50 nga standard nga bayranan nga gipangayo sa usa ka parokya sa dakbayan sa Sugbo alang sa mga magpamisa.
Si Palma nipahinumdum nga dili pinugsanay ang paghatag sa mga parokyano og stipend sa simbahan.
Ang arsobispo nipasabot sa nangaging katuigan, ang stipend alang sa magpamisa, magpakasal, magpabunyag gigamit alang sa panginahanglan sa kaparian nga nangalagad sa mga parokya o alang sa kaayohan sa mga parokya.
Matod niya nabatasan na nga ang ubang mga pa­rok­yano mohatag og kontribus­yon sa mga parokya, apan dili kini pinugsanay.
“The spiritual masses should be at the reach of other people and money should not be a hindrance for them to be able to receive the sacraments, that is the general rule,” dugang ni Palma.
Siya nagtuo nakasabot ang mga tawo sa ilang panginahanglan nga mga pari ug nihangyo nga padayon sila nga abagan. (SCG) 
(SCG)
MAKAPASAMOT sa suliran sa gi­­dili nga drugas ug makabahin­­bahin ug mameligro ang na­­sod kon i-legalize ang paggamit sa marijuana isip tambal.
Kini ang nakita ni Kongresista Raul Del Mar nga nipadayag og pagsupak sa paghimo nga balaod sa House Bill 6517 kun balaudnon nga mag-legalize sa marijuana nga gamiton sa pagtambal og sakit.
Ang kongresista sa amihanang distrito sa Cebu City nihangyo sa iyang kaubanang mga magbabalaod nga tun-an og maayo ang balaudnon sa dili pa ipalabang.
Sa iyang privileged speech, si del Mar nipadayag sa pipila ka mga pun­­to sa iyang pagsupak sa HB 6517. Siya nipasabot ang marijuana gideklarar sa Single Convention Narcotics sa United Nations niadtong 1961 nga delikado ug “highly addictive” nga makadaot sa panglawas.
Gani, ang marijuana, sumala niini, usa usab sa mga gidili ubos sa Republic Act 9165 kun Comprehensive Dangerous Drugs A­­ct of 2002.
Siya nibutyag ang Philippine Medical Association, labing dako nga grupo sa mga doktor, sa pamahayag nga giluwatan ni­adtong Nobiyembre 7, nisupak sa pag-legalize sa medical marijuana uban sa pasidaan nga ang balaudnon maabusohan kay mahimo nga kalingawan ang pagpagamit sa marijuana.
Bisan ang technical working group sa University of Manila nga nagtuon sa medical cannabis, matod niya, supak usab kay makadaot sa panglawas.
“Marijuana is not something with miraculous properties of healing,” matod ni del Mar, kinsa nidugang nga nasukwahi kini sa mga tambal nga nasuwayan ug namatud-an sa Food and Drug Administration nga luwas, legal ug epektibo sa pagtambal og mga sakit. (SCG)
(SCG)
“LET’S follow the law.”
Mao kini awhag ni Cebu Archbishop Jose Palma sa kapulisan human gipahibawo ni Presidente Rodrigo Duterte nga ibalik ang Philippine National Police (PNP) sa kampanya batok sa gidili nga drugas sa nasod.
Matod ni Palma, ang PNP nasayod kon unsay legal nga mga pamaagi sa pagpatuman sa balaod labi na sa pagsumpo sa suliran sa gidili nga drugas.
“We can only say, let’s follow the law, and let’s try to remember that we are one big family both the people who are obedient to the law, and even those for one reason or another, may have broken the law. They are still our brothers, they are still our sisters,” pahayag ni Palma sa pakighinabi sa mga tigbalita kagahapon.
Siya subli nitataw nga uyon sila sa pakigbatok sa gidili nga drugas apan dunay sakto nga mga pamaagi nga angay sundon nga legal ug moral ug pinasubay sa balaod.
Dako ang pagtuo ni Palma nga duna pay paglaum nga mausab ang mga nalambigit sa gidili nga drugas pinaagi sa drug rehabilitation program nga gipasiugdahan sa simbahang Katoliko sa Sugbo.
Apil na nini ang Surrender to God (SuGod) Drug Recovery Program nga gipasiugdahan sa Love of God Community, usa ka charismatic group nga gipangulohan ni Fe Barino, chair sa Archdiocesan Commission on the Laity.
Karong bag-o, dugang 45 ka mga drug surrenderee ang niapil sa recovery program sa ika 11 nga batch diin 6 niini mga babaye ug 39 ang mga lalake, labing daghan, 12, ang nagagikan sa Barangay Ermita, siyudad sa Sugbo.
Ang mga nitahan sa ilang kaugalingon sa SuGod mo­tambong sa seminar workshop nga ipahigayon sa Love of God Center sa Barangay Yati, lungsod sa Liloan. 
Siya nidugang kon hatagan og higayon nga ang mga nagumon sa gidiling drugas  nga  mag-usab mamahimo kini nga maayong mga lungsoranon sa katilingban.
ANG nahitabong kaguliyang tali sa usa ka nurse ug pasyente sa Balamban Provincial Hospital sa lungsod sa Balamban gitumbok sa Provincial Health Office (PHO) nga “eye-opener” sa kakuwang sa personnel sa maong tambalanan ug sa uban pang ospital nga gi­dumala sa Kapitolyo.
Gikataho nga ang nurse “giatake” sa  pa­syente ug sa bana niini human giingong wala nihikay sa mga dokumento alang sa pagpasaka og tukmang reklamo. 
Gikompirmar ni Provincial Health Officer Rene Catan nga ubos sa pribadong kapasidad sa nurse, mosang-at kini og pormal nga reklamo batok sa ginang ug sa bana niini nga ni-harass kaniya sa tambalanan niadtong Nobiyembre 14. 
Miabot na sa dul-an 2 million views ang video nga gi-upload sa social media, nga nagpakita sa ginang nga nikasaba og maayo sa nurse tungod sa pag-back flow sa dugo sa iyang anak diha sa dextrose. 
Matod ni Catan, suportado sa Kapitolyo pinaagi sa PHO ang lakang sa nurse ug dili i-tolerate sa probinsiya ang physical o verbal abuse ngadto sa ilang mga empleyado. 
Si Catan nakigtagbo sa mga personnel sa CPH-Balamban niadtong Miyerkules ug iyang gipahinumduman ang mga nurse sa ilang tahas alang sa saktong komunikasyon ngadto sa ilang mga pasyente.  
Importante kini aron mas mapasabot ug tarong ang mga pasyente labot sa medical nga kahimtang ug dili mahingawa niini.
Giangkon sa PHO nga ang nahitabong kaguliyang sa Balamban tali sa ilang nurse ug sa pasyente, nagsilbi sab karon nga eye-opener nunot sa kakuwang sa medical personnel sa mga district ug provincial hospital. 
Matod ni Catan, ang ideal ratio sa nurse ug pasyente naa sa “1 nurse is to 10 beds o patients.” Sa pagkakaron, wala nakab-ot ang requirement sa bisan asang  tambalanan sa probinsiya. (AZDL) 
(AZDL)
MAGTUKOD ang Cebu Archdiocesan Commission on Environmental Concern og mga komitiba sa lainlaing mga parokya nga mag-atiman sa pagpanalipod sa kalikupan ug kadagatan.
Si Padre Murphy Sarsonas, chair sa CACEC, nibutyag nga mopagawas sila og standard module karong Pebrero nga maoy tamdan sa paghimo og ecological evangelization sa mga parokyano sa simbahan nga sakop sa artsidyosesis.
Himuon kini sa komisyon human milagda og memorandum of agreement ang artsidyosesis nga girepresentahan ni Arsobispo Jose Palma ug Oceana Philippines nga girepresentahan sa bise presidente niini nga si Atty. Gloria Estenzo-Ramos kagahapon sa Archbishop’s Palace.
Ang pinirmahay sa kasabo­tan gisaksihan sa partners gikan sa gobiyerno ug civil society organizations sama sa Metropolitan Cebu Water District, Department of Environment and Natural Resources ug uban pa.
Tumong sa partnership nga mapalig-on ang pag-inambi­tay sa resources sa natad sa kahibalo ug expertise.
Kini ang unang higayon nga ang Oceana, international organization nga nag-atiman sa kalikupan, nakigtambayayong sa usa ka relihiyuso o pundok sa simbahan. (SCG) 
(SCG)
GIKLARO ni Environmental Management Bureau (EMB) 7 Director William Cuñado nga di pasirad-an sa iyang buhatan ang mga negosyo nga naglabay sa ilang hugaw sa sapa sa Butuanon habig sa dakbayan sa Mandaue.
“I’m not saying to stop the business, I am saying stop the discharging the waste water to Butuanon River,” matod ni Cuñado. 
Siya ni­ingon nga di na nila palabayon og waste water ug mga kemikal ang mga kompanya duol sa sapa sugod sa sunod semana.
Pahibaw-on na usab sa EMB 7 ang mga establisamento kalabot sa maong lakang. 
Sugod sunod semana, ang EMB 7 mopakatap na usab ug mga kawani niini nga maoy subsub nga momitor sa aktibidad sa mga establisamento o kompanya kilid sa sapa.
Kini maoy hinungdan nga natukod sa ahensya ang Butuanon River on the Move Management (BROMM). 
Saysay ni Cuñado nga sa di pa ang site monitoring sa mga BROMM personnel, ipaubos una nila og information dissemination ang mga industriya kilid sa sapa. 
Dugang niya nga ilang pahibaw-on ang mga kompanya nga makig-alayon sa mga pribadong entidad aron paglimpyo sa ilang waste water aron kini magamit pag-usab o usa pa kini ilabay. 
“Compile your pollution within your company. Then find a third party who can treat your wastewater. It’s win-win solution for the company and the environment. Through that, we are helping us nga di na ma-pollute ang environment and also we are helping them. Di ang environment ilang isakripisyo alang sa ilang business,” sumala pa ni Cuñado. 
Paambit niya nga dakong kalapasan sa section 27 sa Clean Water Act ang paglabay og waste water sa sapa nga may multa nga pinagamay, P10,000. 
Nagtuo si Cuñado nga ma­katabang unya sa kahimtang sa sapa ang ilang pagmonitor ug pagdili sa mga kompanya ug labay sa ilang mga hugaw niini. 
Ang pag-monitor usab sa mga sakop sa BROMM himuon kini matag adlaw di sama sa monitoring sa ahensya niadto. (JPP) 
(JPP)
GIPATAWAG ni Mayor Eduardo Gullas ang mga dagkong hauler nga trak nga nakabase sa dakbayan sa Talisay nga iyang gitumbok nga maoy nakatampo nga naguba ang ilang mga karsada.
Atol sa tigum mitambong ang walo ka mga operator sa hauler nga nakabase sa iyang siyudad ug kadaghanan niini taga barangay Dumlog.
Matod ni Gullas nga iyang namatikdan nga adunay mga karsada sa Talisay ang misamot kaguba tungod sa kadagko sa ilang mga sakyanan nga moagi sa ilang mga karsada ug puno pa sa karga nga anapog.
Iyang gibutyag nga atol sa ilang tigom, walay reaksiyon ang mga operator tu­ngod kay sila mismo nakahibawo nga nakatampo sila sa pagka-guba sa ilang mga karsada.
Gumikan niini, iyang giawhag ang mga operator nga motabang sa pag-ayo sa karsada pinaagi sa pagabuno lang una og anupog sa mga lungang samtang sila na sa siyudad ang mahibawo nga mopapatag niini pinaagi sa ilang mga heavy equipment.
Gipasabot ni Gullas nga kasamtangan lang kini tungod kay sa sunod tuig, ila na kining aspaltuhon sa kaha semento sanglit adunay budget na nga gitagana sa pag-ayo sa kadalanan. (DRT)
(DRT)
ILEGAL nga mga tiggama og pangpagwapa ug pangpagana nga bitamina naghitak sa Sugbo ug rehiyon 7.
Ang taga Food and Drugs Administration (FDA) niduaw dinhi kagahapon human nila masayri ang kadaghan sa illegal nga mga tiggama og pagwapa ug bitaminda.
Ang FDA mipahimangno nga seryuso silang mogukod ning mao nga mga kompaniya sama sa ilang pagronda sa usa ka American pharmaceutical company nga nahimutang sa syudad sa Mandaue nga nasakmitan og kapin sa P10 million nga mga di rehistrado nga mga tambal. 
Si FDA director general Dr. Nela Charade Puno nagkanayon nga nakadawat siyag report gikan sa iyang mga sakop nga naghitak ang mga produkto sa pagpaanyag lakip na ang pagpagana sa pakighilawas sa kalalakin-an sa Sugbo nga way pagtugot sa ilang ahensya. 
Matod niya nga ang tinguha karon sa ilang ahensya mao ang paggukod sa mga naghimo og illegal nga mga produkto sa pagpaanyag ug mga bitamina nga way pagtugot sa gobierno kay kini peligro sa panglawas sa mga tawo nga mogamit niini. 
“We are here in Cebu today because the FDA received reports that unscrupulous traders are flooding in local market with unregistered and untested food, drugs and pharmaceutical products. We cannot allow that to happen,” matod ni Puno. 
Niadtong 2016 niumol og task force ang FDA uban ang kapulisan nga ilang gitawag og FDA-PNP Task Force D-Punch kun Destroying Products Unfit for Human Consumption. 
Giangkon sa FDA nga duna pa silay gi-monitor sa Central Visayas nga illegal nga naghimo og mga produkto sama sa glutathione, Vitamin C in powder form, Bio-c, Immuno Factor ug minerals tablets nga wa mokuha og permiso sa ilang buhatan.
Wa mohatag og numero ang FDA apan usa sa ilang mga kawani nitug-an nga halos katu­nga sa mga pharmaceutical sa rehiyon 7 ang wa mo renew sa ilang mga lisensya. 
Kon kaniadto ang mga ma­kalapas sa balaod igo lang nga mobayad sa multa ug di mahimong mabilango, apan karon di na mahimo sanglit mabilanggo sud sa 10 ka tuig ang mga masakpan nga makalapas sa Republic Act 9711 kun Food and Drug Administration Act of 2009.
Kini dunay multa nga P50,000 ngadto sa P100,000. 
Aduna naa usab silay giandam nga kaso batok sa mga inilang doktor nga nagbase sa kaulohan nga maoy gihimong kostumer ni David Atkinson, ang tag-iya sa pharmaceutical nga gironda sa kapulisan. 
Gawas kang Atkinson duna pay upat ka mga incorporators sa American Pharmaceutical Company ang gilakip sa pagkiha sa FDA.
DI mominos 34 ka mga contingent ang moapil sa umaabot nga Sinulog Grand Parade nga ipahigayon sa ikatulong Dominggo sa Enero.
Si Konsehal Dave Tumulak, chairman sa executive committee sa Sinulog Foundation Inc., nibutyag nga adunay 20 ka mga delegasyon gikan sa Cebu City ang moapil, pito ka mga lungsod gikan sa lala­wigan sa Sugbo ug pito ka de­legasyon gawas sa Sugbo.
Ang Sinulog sa Kabataan gilangkuban sa barangay Labangon, Duljo Fatima, Sawang Calero, Basak San Nicolas, Tisa (BMO), Bacayan, Tisa, San Roque, Bulacao, Buhisan, Apas (BMO) Sta. Cruz, Mambaling, Guadalupe, Mabolo, Cogon, Lahug, Sapangdaku, San Nicolas Proper ug Pasil.
Ang Sinulog sa Lalawigan langkuban sa Naga, Tuburan, Ginatilan Elementary, Ginatilan High School, Talisay, Carcar ug Bogo.
Molangkob sa out-of-town contingent mao ang mga lungsod sa Panglao, Kidapawan, Catbalogan, Dumaguete, Pamplona , Abuyog ug Bais City.
Si Tumulak nagkanayon nga andam na sila sa Sinulog hilabi na sa kahapsay ug kalinaw.
Matod niya nga kinahanglan nga mahuman og alas 4 sa hapon ang street dancing sanglit alas 5:44 mosawop ang adlaw karong Enero 21 sunod tuig ug dali rang mongitngit.
Ang mga billeting center sa mga dancers langkuban sa Abellana, City Central, Regino Mercado, Zapatera, Guadalupe ug posible ang Labangon.
Ang Sinulog sa Kabataan manukad sa Plaza Independencia inay sa Fuente Osmeña paingon sa Abellana.
Ang Sinulog Grand Parade mosubay sa unom ka kilometro nga karsada nga manukad sa dalan Borromeo sa downtown.
Sa miaging tuig, aduna lay 23 ka mga contingent diin si Tumulak nagkanayon nga posibleng mapun-an pa ang mga out of town contingent.
Moimbestigar
Moimbestigar
Gipadayag ni Tumulak nga ilang susihon ang mga report nga adunay mga estudyante nga gipaapil nga supak sa nasabutan sa mga opisyal sa SFI.
Si Mayor Tomas Osmeña wa nitugot nga adunay estudyante nga moapil sa Sinulog kay maka­balda sa ilang pagtuon tungod sa taas nga preparasyon. (PAC) 
(PAC)
DUNA bay kadudahang tumong ang subling pagbukas sa Inayawan Sanitary Landfill sa Kagamhanan sa Siyu­dad sa Sugbo sa miaging tuig?
Mao kini ang gipasupot ni Deputy Speaker Gwendolyn Garcia atol sa ikaduhang pakisusi sa Ubos Balay Balauranan niadtong Martes kalabot sa sagol nga garbage gikan sa South Korea nga gidala dinhi niadtong Enero.
Ang isyu na-headline sayo ning tuig human ang Bureau of Customs (BOC) nakadiskobre nga dunay 5,000 ka tonelada kun 5 million ka kilo nga basura ang gihatod sa usa ka bodega ug dumpsite sa dakbayan sa Mandaue.
Ang ngan ni Mayor Tomas Osmeña nalambigit human ang usa ka Felix Lopez, Jr. nipasangil nga ang mayor, kanhi konsehal Jun Pe, pipila ka Customs personnel ug mga Koreano nanagkunsabo sa paglabay sa basura sa Inayawan landfill.
Nagduda si Osmeña nga si Konsehal Joel Garganera maoy nagpaluyo sa alegasyon kay ang nauwahi mao usab ang nagpasiugda sa pagduso sa petisyon alang sa writ of kalikasan sa Court of Appeals, nga nisangko sa pagsira sa landfill niadtong Disyembre 2016. 
Si Garganera, kinsa nitambong sa pakisusi sa Ubos Balay Balauranan, nanghimakak nga nakaila siya kang Felix Lopez Jr.
Apan ang konsehal niingon nga makapaduda ang pahibawo ni Osmeña nga buksan pagbalik ang landfill.
“It’s very suspicious because the same group who wanted to close it before now want it reopened,” matod ni Garganera.
Ang iyang gipasabot mao si kanhi konsehal Nida Cabrera, kinsa niawhag kang kanhi Cebu City mayor Michael Rama sa pagpatuman sa plano sa pagsira sa landfill sa 2013.
“If 5,000 metric tons of trash were shipped, do you suppose that a sane businessman would gamble without assurance?” pangutana ni Garcia nga gitubag usab ni Garganera og “It can’t stay at the port but only landfills that can accommodate that huge volume would be the privately owned one in Consolacion and the City-owned landfill.”
Si Roberto Cabarrubias, hepe sa Department of Public Services nga nagrepresentar kang Osmeña, nihimakak sa alegasyon.
“As far as we know, the 5,000 metric tons of trash from Korea were dumped in Mandaue, not in Cebu City. We are not accepting waste from other local government units, so there is no way that the trash from Korea was thrown to the landfill,” nagkanayon si Cabarrubias. (RTF sa SunStar Cebu)
(RTF sa SunStar Cebu)
GIPANG-APUD-APOD kagahapon sa Cebu City Government ang financial assistance ngadto sa mga pamilya nga apektado sa pagdahili sa yuta labi na taas nga bukid sa barangay Sirao.
Si Konsehal Jerry Guardo, chairman sa committee on infrastructure kinsa personal nga nisaka sa bukid, nagkanayon nga 114 ka mga pamilya ang nakadawat sa tag P20,000, kansang pundo gikan sa calamity fund.
Ang mga personnel gikan sa Department of Social Welfare and Services (DSWS) ug City Treasurer’s Office maoy nihatag sa maong kantidad kansang distribution gipahigayon sa kooperatiba sa mga mag-uuma nga giayudahan sa Barangay Mayor’s Office (BMO) nga nahimutang daplin ra usab sa karsada.
Si Guardo nagkanayon nga way ka­­butangan sa kalipay sa mga re­­si­­dente human madawat ang sa­­la­­­pi gikan sa Siyudad. (PAC) 
(PAC)
USA ka babaye napriso human mopalusot unta sa mga ampules sa Nubain sulod sa Cebu City Jail niadtong Dominggo sa hapon.
Si Grace Abella, 24, dunay kapuyo, gibalhog deretso sa maong bilangoan human nakuhaag 38 ka ampules sa Nubain, upat ka platic bag nga butong nga dunay sabaw nga gisagulag bino.
Si Supt.Renante Rubio, Cebu City Jail Warden, niingon nga si Abella, taga V.Rama dakbayan sa Sugbo, niduaw sa iyang kapuyo nga si Ryan Sajueta.
Apan dihang gihiling ang iyang mga gipangdala ni JO1 Richard Samson, nakita ang mga kontrabando.
Ang 38 ka ampules didto gisulod sa sudlanan sa peanut butter.
Tungod niini, diretso nilang gipusasan si Abella ug napasakaan na og tukmang kaso.
Gibutyag ni Rubio nga grabe kahugot sa seguridad ang ilang gipatuman sa Cebu City Jail aron masusi ang tanang mga butang.
Gipahibawo niya nga kini maoy ikatulo nilang higayon nga nakadakop og drugas nga ipasulod sa CCJ sulod lang sa iyang 22 ka adlaw nga pagpangatungdanan isip warden sa maong bilangoan.
Daghan silang gipatuman nga mga kausaban sa pag-secure sa pasilidad aron di makasulod ang drugas ug uban.
Lakip sa kausaban nga kinsa kadtong duty nga jail officer ug mo­gawas, lakip sa ilang ipaubos sa inspection o rekisahon. (GPL) 
(GPL)
ANDAM moabag si kanhi Department of Environment and Natural Resources (DENR) secretary Gina Lopez sa kagamhanan sa dakbayan sa Mandaue alang sa plano niini nga ipaubos sa rehabilitasyon ang sapa sa Butuanon sa di pa himuon sa dakbayan ang pagpahigayon sa International River Summit sunod tuig. 
Sa dihang nahinabi sa mga tigblaita, si Lopez nagkanayon nga andam siya nga mosugyot sa teknolohiya sa pagtarong sa riverbank ug disenyo unya sa pagpalambo sa sapa. 
“Kung yung ilog basurahan, walang mangyayari sa buhay. Kailangan mahalin ang ilog, revere, nourish tapos aangat ang buhay ng lahat,” saysay ni Lopez. 
Nagtuo si Lopez nga marehabilitar sa mubong panahon ang Butuanon sanglit ang kahugaw niini di pareho sa Pasig River sa kaulohan. 
Si Lopez nibisita sa dakbayan ug nisusi sa sapa kagahapon sa buntag hangtod pagka-udto. 
Matod niya nga angayang papahawaon sa sapa ang mga informal settlers tungod kay sagad nila way mga tarong nga kasilyas ug direktang ipanglabay ang mga basura niini sa sapa. 
Apan sugyot niya nga ang mga apektadong residente ibalhin sa sakto ug nindot nga relocation area aron kini nga makombinsir sa pagbalhin. 
Si Lopez kinsa maoy chair sa River Pasig Rehabilitation maoy nimugna sa “river warriors” nga maoy gitugyanan sa pag-amuma sa Pasig River human kini nila gipaubos sa rehabilitasyon. 
Paambit niya nga sa Mandaue, mahimong himuon sa kagamhanan ang mga informal settlers isip river warrior human sila mabalhin. 
“First thing that we have to do is the design which is very aesthetic yung design na saksakan ng maganda. Kasi based on the design, mag-cocooperate yung mga tao. Para sa design dapat green kase maganda at tsaka yung mga barangay, relocates, informal settlers, kailangan aangat ang buhay nila,” matod ni Lopez sa mga tigbalita. 
Dako usab ang kalipay ni Mayor Luigi Quisumbing sa pagbisita ni Lopez ug pagpadayag sa pagtabang niini sa dakbayan. 
“We are happy that she has expressed interest in helping to bring awareness to our efforts to rehabilitate the River and restore it to its former glory. This is especially timely as we have just launched the awareness campaign for the International River Summit next year,” nagkanayon si Quisumbing sa iyang Facebook post.  
“She is one person who can make things happen. Positive kaayo ang akong outlook karon nga makaya nato ang atong gimbuhaton tungod kay nakaya man gani to niya (og limpyo ang mga mas hugaw nga sapa sa Pasig) It was not just one river, pwerting daghana,” matod ni Konsehal Carmelino del Mar kalabot sa pagtabang ni Lopez sa dakbayan.
Samtang sa pakighinabi sab sa mga tigbalita ni Environmental Management Bureau 7 Director William Cuñado, kini niingon nga di na nila palabayon og waste water ug mga kemikal ang mga kompanya duol sa sapa sugod sunod semana. 
Dugang niya nga ilang pahibaw-on ang mga kompanya nga makig-alayon sa mga pribadong entidad aron paglimpyo sa ilang waste water aron kini magamit pag-usab o usa pa kini ilabay. 
Atol sa iyang pagbisita kagahapon sa buntag, si Lopez nihimo og presentasyon sa mga kadagkuan sa dakbayan, EMB ug DENR kalabot sa iyang mga natabangan nga sapa sa Manila. (JPP) 
(JPP)
PAGKATAKTAK sa mayor sa Dumanjug angay magsilbi nga leksiyon sa mga opisyal ug kawani sa gobiyerno, nga di mokompiyansa sa ilang liquidation report.  
Samtang, ang Department of Interior and Local Go­vernment (DILG) Cebu wa pa makadawat sa dismissal order ni Mayor Guntrano “Gungun” Gica gikan sa Ombudsman. 
Si Bise Gobernador Agnes Magpale niingon nga posibleng di lang si Gica ang mabasol sa iyang pagka-dismiss tungod sa serious dishonesty ug grave misconduct. 
Matod ni Magpale, kinsa kanhi kaalyado ni Gica sa Liberal Party, posibleng di si Gica ang naghimo sa depektoso nga liquidation report, nga naingnan sa iyang kaso. 
Si Gica sad-an sa  Ombudsman human masuta nga P21,000 ang iyang gitaho nga nagasto sa P50,000 nga iyang gi-cash advance gikan sa LGU, apan gi-tamper diay ang resibo. (AZDL)    
(AZDL)
WA makuha sa Talisay City Health Office ang ilang target nga 14,000 ka mga bata ang mabakunahan alang sa dengue vaccine, butyag ni Dr. Lino Alanzado.
Matod niya nga 5,000 kun 36 porsiyento ra ka mga bata nga nagpangidaron og nuybe ngadto sa 14 anyos ang ilang nabakunahan.
Usa sa mga hinungdan tungod kay ang mga bata ray miadto sa mga health centers, wa kuyogi sa mga ginikanan.
Iyang gipasabot nga di mahimong di kuyogan sa ilang mga ginikanan ang mga bata tungod kay aduna may pirmahan nga adunay klarong pagtugot kanila ang pagpabakuna.
Samtang sa ilang gihimong pagsusi, aduna usay ubang mga bata nga nasuta nga adunay sakit, ang uban gihilantan nga di mahimong makubahan.
Gawas pa, ang lagda sa ilang pagbakuna nga kinahanglan nga nagtungha sa pampublikong tunghaan ang bata.  
Gipasigarbo usab ni Alanzado ang ila karong mga kaso sa dengue nga wa na mosaka.
Iyang gitumbok ang ilang task force dengue nga dakog natabang sa ilang kampanya.
Hinuon, base sa record, ang dakbayan sa Talisay  pabilin gihapon nga anaa sa ikaupat nga dapit nga labing daghang mga kaso sa dengue sa tibuok lalawigan sa Sugbo.
Ang wa magamit nga bakuna ilang iuli ngadto sa Kapitolyo aron dili kini ma expire diha sa ilang buhatan. (DRT) 
(DRT)
NAG-MONITOR ang Central Command ug kapulisan sa dakong grupo nga giingong nalambigit sa extortion sa mga mining companies ug mga dakong kompanya sa Sugbo isip revolutionary tax sa mga rebelde.
Mibahad na usab si President Rodrigo Duterte sa mga sakop sa New People's Army ug mga supporter niini nga gawas nga ilhon silang mga terorista, gukdon na usab sila sa ilang extortion activities sa mga dakong kompanya ug mga minahan sa nasud.
Usa sa iyang pagpanghadlok mao ang pagpasira sa mga minahan kon padayon nga mohatag sa mga rebelde isip revo­lutionary tax nga gihulagway niini nga dagkong salapi ang makuha sa mga sakop sa NPA.
Ang Information Officer sa Central Command nga si Lt. Col. Medel Aguilar mitug-an nga wa pa sila makadawat og report nga duna nay nabiktima sa Sugbo ug ubang bahin sa Kabisay-an nga gikolektahan ug revolutionary tax sa mga rebelde.
Apan adunay grupo nga gi­subay karon sa Centcom nga giingong maoy pundohanan og multi million pesos gikan sa gawas sa nasud alang sa ilang mga kalihukan.
Wa mohatag og ngan ang Centcom kon unsa kini nga grupo apan matod niya nga kining maong institusyon maoy dunay mga programa alang sa giingong pagpanalipod sa kalikupan ug uban pa.
Samtang gisaad sa Police Regional Office (PRO) 7 nga abagan nila ang militar sa pagbantay sa pagpangolekta og buhis sa mga rebelde sa mga dagkong kompanya nga nagbase sa Central Visayas.
Matod ni P/CSupt. Jose Mario Espino nga sukad siya nilingkod isip hepe sa kapulisan sa Central Visayas, usa pa ka kaso ang ilang nasugatan nga nangilkil sa usa ka kompaniya apan di hinimoan sa rebelding grupo.
Awhag sa Centcom ug PRO 7 sa publiko ug dagkong mga kompaniya mismo nga mo report sa mga awtoridad kon makadawat silag suwat labot sa pagpangolekta og buhis alang sa mga rebelding grupo. (AYB) 
(AYB)
MOABOT og 190 ka scholars nakadawat og incentives gikan sa dakbayan sa Sugbo.
Gitunol na kagahapon sa City Government  ang cash incentives sa mga Cebu City scholar kinsa ni-graduate karong tuiga nga nagdala og taas nga pasidungog.
Si Konsehal Joy Young, chairman sa committee on education, nagkanayon nga 190 ka mga tinun-an gikan sa lainlaing eskwelahan nga gipangulohan sa ilang nag-inusarang Summa Cum Laude nga si Jireh Bautista.
Si Bautista kinsa gradwado gikan sa Cebu Institute of Technology-University (CIT-U) nakadawat og P20,000 ug plaque of recognition.
Nieskwela siya sa San Nicolas Elementary School ug Cebu City National Science High School kinsa ni-graduate isip valedictorian diin ang iyang igsuon nga si Gideon Bautisa ni-graduate usab sa CIT-U isip Magna Cum Laude sa miaging tuig.
Laing  siyam ka mga Magna Cum Laude ang nakadawat og tag P15,000 samtang 180 ka mga tinun-an ang Cum Laude.
Base sa academic grading system sa Pilipinas, ang Summa Cum Laude nakakuha og grado gikan sa 1.00-1.20, Magna Cum Laude 1.21-1.45 samtang ang Cum Laude nga maoy labing ubos sa latin honors adunay 1.45-1.75.
Psychometrician
Psychometrician
Mapasigarbuhon nga gi­pa­hibawo ni Young nga usa ka City scholar si Gilamie Sanchez Angcay kinsa nagtungha sa University of the Philippines-Cebu City ang nahimong top 7 sa  Psychometrician Licensure Examination nga gipahigayon niadtong buwan sa Oktubre.
Gawas sa P10,000 nga nadawat ni Angcay sa iyang pag-graduate isip Cum Laude sa UP-Cebu, makadawat usab siya og laing P15,000 isip cash incentive sa iyang kalampusan sa niaging examination.
Si kanhi Konsehal Alvin Dizon ang nagpasar og ordinsa nga maghatag og cash incentives sa honor graduates samtang sila si kanhi Konsehal Hanz Abella ug Konsehal Mary Ann de los Santos ang nagpasar alang sa mo-top sa Bar, Physician ug Licensure examination. (PAC) 
(PAC)
GWARDYA sa simbahan sa Birhen sa Regla sa Poblacion, Lapu-Lapu City miklaro nga wa niya dapati ang edaran nga babaye nga iyang gipagawas sa simbahan kay nakasamok sa nagpadayong  misa atol bisperas sa kapistahan.
Gisalikway sa maong security guard (nagdumili sa pagpa-ila) ang migawas nga taho nga dunay video nga giulohan  og “Lola gisumbag sa guard” kay wa mahitabo nga iyang gisumbag ang tiguwang.
Identity sa maong ginang wa makuha kay way nakaila kaniya diin inisyal nga nasayran nga taga-lalawigan sa Masbate.
Ang ginang gituohan nga wa sa maayong pangisip dihang nahinabi sa pari aron unta abagan nga makapauli sa ilang dapit.
Sukwahi sa taho sa social media, usa ka gwardya ang nasamad human paaka sa ginang nga gihulagway nga nag-wild.
Samtang si Rev. Fr. Bernard Corpuz, kura paroko sa Nuestra Señora Virgen de Regla Parish, niingon nga iyang gipatawag ang guwardiya nga nalambigit.
Gikahinabi sab ni Corpuz si Fr. Bob Villanueva, pari nga nagmisa niadtong higayona, diin nahunong sa makadiyot ang pagbatbat sa homily sa dihang nisaka ang ginang sa altar.
Iyang nasayran nga nag­sunod-sunod ang ginang kon unsay buhaton sa pari niadtong sayo sa buntag sa Nobiyembre 20.
Si Villanueva mao ang pari nga nakita sa video nga gi-post sa usa ka Facebook account bitbit pa sa iyang garb (sotana) nga nakighinabi sa maong babaye nga naghilak samtang nagyayaw.
Gipahibawo ni Corpuz nga di manindahay og kandila ang maong babaye.
Igo lang kining mitambong sa misa apan nakamugna og kasamok samtang nagpada­yon ang misa hinungdan nga gipatawag sa pari ang mga guwardiya aron sa pagbadlong niini.
Sigun sa saysay ni Villanueva ngadto sa kura paroko nga nagka-lipstick ang puti nga hapin sa altar sa dihang mihawok ang maong babaye susama sa gimbuhaton sa mga pari sa dili pa sugdan ang misa.
Tungod sa maong komosyon, gihunong ni Villanueva ang iyang homily samtang gihangyo sa mga guwardiya ang maong babaye nga mogawas.
Ang guwardiya nga gitago sa ngalang Johnny nagkana­yon nga upat sila ka mga guard nga suway nga mipagawas sa maong babaye.
Wa una nila kini pugsa sa paggawas samtang wa pa matapos ang misa kay mosiyagit sa higayon nga ilang suwayan sa pagdala sa gawas.
Igo nahuman ang seremonyas didto na gipagawas ang babaye diin matod pa katulo ka higayon nga gipaak ang bukton sa 20 anyos nga sikyu, samtang gikuptan ang iyang mga kamot kay suway nga modapat sa mga guwardiya.
Nagduda si Corpuz nga adunay suliran sa pangisip ang maong babaye kay sigun sa asoy ni Fr. Bob kaniya nga gipangayo-an og plite kay mopa-uli nalang siya sa ilang dapit.
Sa dihang gipangutana kon pilay gikinahanglan niya nga plitehan, P1 million ang iyang buot pangayuon.
LALAKENG anting-antingan nadutlan sa dihang gipusil patay sa wa pa mailhing mamumuno nga nisikit sa pagpadagan kaniya sa motorsiklo sa Sityo Saac, barangay Buaya, Lapu-Lapu City.
Patay nang nadangat sa City Hospital ang biktima nga si Ubaldo Cabulao, 60, usa ka private security escort, taga-Mahusay Compound, Barangay Punta Engaño sa maong dakbayan.
Base sa inisyal nga impormasyon nga nahipos sa Homi­cide Section sa city police office kagahapon sa pasado 8:00 sa buntag nagmaneho sa iyang motorsiklo si Cabulao paingon sa iyang trabahoan sa Mandaue City.
Nakita sab sa CCTV footage nga adunay lalake nga nagmaneho sab og motorsiklo nga nagsunod kang Cabulao.
Nakita pa nga misikit ang gunman samtang nagdagan ang motorsiklo.
Nakugang na ang mga bystander sa lugar sa dihang adunay tawo nga nahagba tunga sa highway sa Sityo Saac samtang ang gunman misutoy sa pagpadagan.
Nakuha sa kapulisan ang lima ka mga kabhang sa bala sa wa pa matino nga kalibre sa armas.
Diha sa sling bag ni Cabulao adunay gibana-bana 20 (kapin kon kulang) nga hamis nga bagol nga adunay gipangkulit ug basahon nga giingong ni-Latin. (FVQ) 
(FVQ)
SUGOD sa Disyembre 1, ipatuman na sa Police Regional Office 7 ang discipline zone sa Osmeña Boulevard ug sa JY Square Rotunda sa Barangay Lahug diin ipatuman sa maong lugar ang tanang ordinansa sa Cebu City.
Gitigom ni Chief Supt. Jose Mario Espino, director sa PRO-7, uban ang representante gikan sa kagamhanan sa Cebu City ug mga opisyal sa kapulisan sa Mandaue ug Lapu-Lapu cities alang sa inter agency meeting aron ipatuman ang discipline zone sa ilang tagsa-tagsa ka mga dapit. 
Sa syudad sa Sugbo, giila na sa PRO 7 ang mahimong pilot area sa discipline zone ang Osmeña Boulevard ug ang JY Square rotunda. 
Matod ni Espino nga ang tanang mga ordinansa sa syudad sama sa pagdili sa pagpakanaog sa mga pasahero sa mga no unloading area ug no loading area, paghawan sa illegal nga nag parking nga mga sakyanan ug naninda sa sidewalk lakip na ang pagtangtang sa hugaw nga mga graffiti.
Hugot nga idili ang mga tawo nga diha na nangatulog sa asiras ug ang pagsikop sa mga manigarilyo nga usa sa gimando ni Presidente Rodrigo Duterte. 
Tinguha usab sa heneral nga buhaton sa syudad sa Mandaue ug Lalapu-lapu ang discipline zone ug ilang ipatuman ang ordinansa sa ilang mga syudad. 
“Ang idea itoy i-declare as discipline zone,  number 1 sa Osmeña boulevard, we will no longer see yung graffiti. It has been a common sight na sa haba ng Osmeña boulevard then the vendors and street dwellers in mendicants area, plus yung traffic rules and regulations will be implemented walang parking, walang loading and unloading sa mga bawal,” matod ni Espino. 
Ang PRO-7 ang mo monitor ning maong zone 24 oras inabagan sa kagamhanan sa syudad sa sugbo lakip na ang barangay nga nasakop sa discipline zone. 
Matod ni Espino nga ilang dakpon kadtong mga tawo nga molapas sanglit dunay ordinansa ang Siyudad nga wa mapatuman dugay na. 
Dako kini ug matabang sa pagkunhod sa kahuot sa dagan sa trapiko sa dapit ilabi na nga nagkaduol ang Pasko ug Sinulog matod ni Espino. 
Gihangop usab kini sa Association of Barangay Council sa Sugbo pinaagi ni Kapitan Ramil Ayuman sa barangay Apas. 
Matod ni Ayuman nga nindot kini nga programa.
Gani angay kini nga himuon sa kabarangayan nga moila usab sila og discipline zones. 
Usa sa mga problema nga nakita ni Ayuman sa kabarangayan ang pagpataka lang og parking sa mga sakyanan sa karsada nga lisod nang maagian kon dunay motumaw nga emergency.
“I TAKE you as my husband/wife, until further notice.”
Mao kini ang paghulagway sa pangu sa Matromonial Tribunal sa Archdiocese of Cebu sa plano nga ipalabang ang balaudnon nga House Bill 6027 o Dissolution of Marriage.
Matod ni Msgr. Raul Go, kinsa kura paruko usab sa St. Thomas de Villanueva Parish sa Pardo, nga usa ka pagguba sa cultural essence sa kaminyuon ang plano nga pagpasar sa maong balaudnon.
“Ang ilahang kaminyuon mao’y ilang assurance to each other that the relationship will last for a lifetime. Kon naa na ang dissolution, sa ato pa, ang kaminyuon is already until further notice, dili na until death. So, wala na, naguba na ang kaminyuon ba.”
Samtang si Cebu Archbishop Jose Palma, sa gipahigayon nga pontifical mass sa Nuestra Señora Virgen de Regla Parish National Shrine sa dakbayan sa Lapu-Lapu, nipahimangno niini kalabot sa epekto ngadto sa mga pamilya.
Kagahapon, naobserbahan ni Palma nga di hapit kahulgan og dagom ang simbahan sa Birhen sa Regla atol sa ika-282nd feast sa Virgin of the Rule gumikan sa bagang duot sa mga deboto nga mitambong sa misa kagahapon sa buntag.
Nahimuot ang arsobispo sa kahugot nga debosyon sa mga tawo ngadto sa Birhen sa Regla.
Haom ang kasaulogan ilabi na sa titulo sa mahal nga Birhen nga Regla kon rule o balaod sa isyu nga gi-atubang mahitungod sa proposed bill nga Dissolution of Marriage.
Gipahinumduman ni Palma ang mga parokyano nga ang maong balaodnon nagsupak sa kabubut-on sa Diyos ug naghulga sa Kristohanong pagtulon-an nga ang kaminyuon sagrado.
“We need to retain and proclaim the wonderful teaching of God. Couple should try to live out that calling (marriage),” matod ni Palma.
Matod niya nga kabahin sa kinabuhing minyo nga adunay higayon nga di magkasinabot ang magti-ayon.
Angayan sab nga huna- hunaon niadtong magtiayon sa mamahimong resulta sa higayon nga mosangpot sa panagbuwag ilabi na ngadto sa mga anak niini.
Samang si Go nihulagway  nga giilisan ra ang termino nga “divorce” sa maong balaudnon nga dissolution of marriage nga mao ang nature niini.
Gipasabot niya nga lahi sa annulment diin aduna’y nakita nga depekto sa kaminyuon, ang dissolution of marriage, kon mapul-an na, modesider na lang og buwag. (HBL, FVQ) 
(HBL, FVQ)
WALA pa gani mahuman ang iyang usa ka tuig nga suspensiyon tungod sa giingong pagpangrakrak og usa ka balay, laing problema ang giatubang karon ni suspended Dumanjug Mayor Efren Guntrano “Gungun” Gica.
Si Gica moapelar sa hukom ngadto sa Court of Appeals.
Ang Office of the Ombudsman nimando sa pagtaktak kang Gica sa katungdanan tungod sa serious dishonesty ug grave misconduct tungod sa isyu sa gipaburot nga resibo o bayranan sa usa ka restaurant niadtong 2014.
Giaprubahan ni Ombudsman Conchita Carpio- Morales ang desisyon sa Ombudsman Visayas sa pagtaktak kang Gica sa katungdanan.
Kini tungod sa pag-usab niini sa resibo sa kan-anan, diin siya nikaon kauban ang Association of Local Budget Officer human sa ilang seminar niadtong Abril 24-26, 2014.
Nagsugod ang kaso niadtong 2014 dihang si Gica ang acting mayor sa lungsod. 
Duna siyay gi-cash advance nga P50,000 gikan sa panudlanan sa lungsod alang sa seminar sa ALBO sa dakbayan sa Sugbo. 
Anaa na lang sa P28,000 ang iyang giuli sa iyang cash advance.
Sa iyang liquidation report, gipadayag ni Gica nga moabot sa P21,435 ang ilang nagasto sa pagkaon sa Chinese restaurant nga Ding Qua Qua.
Duna siyay gisuporta niini nga resibo, apan ang iyang kaatbang sa pulitika nga si kanhi mayor, Nelson Garcia, nakakuha og matod pa orihinal nga duplicate niini, diin nalatid nga P11,435 lang ang aktwal nga nagasto.
Gihimug-atan ni Garcia nga gibulsa ni Gica ang P10,000. 
Gawas niini, iyang gikwestiyon ang pagkaon nga gi-order nga naglakip sa kalderetang kanding ug lasagna, nga dili kabahin sa orihinal nga menu sa Chinese restaurant.
Sa iyang depensa, si Gica nisumbalik pag-alegar nga si Garcia maoy ni-tamper sa mga dokumento nga iyang gisuporta sa liquidation report, dihang nabalik gikan sa iyang suspensiyon.
Gihimug-atan sab niya nga dunay tulo ka mga resibo nga iyang gisumitir nga maka-cover sa tibuok nga kantidad nga nagasto, apan nasuta sa Ombudsman nga wa kini makasuporta sa ALBO seminar nga nahitabo niadtong Abril sanglit Mayo ang date sa dugang resibo.
Ang wa pagsulti sa tinuod nga naggasto ug pag-tamper og mga dokumento gitumbok sa Ombudsman nga serious dishonesty samtang ang pagbulsa niini og P10,000, magpakita usab og grave misconduct.
Puros kini bug-at nga mga kalapasan base sa mga lagda sa Civil Service.
Subay sa iyang pagkatak-tak sa pwesto, ma-forfeit na ang tanang mga benepesyo, hingpit usab siya nga did-an nga makahupot og bisan unsang posisyon sa gobiyerno ug kanselado na ang tanang civil service eligibility niini.
Ang Department of Interior and Local Government (DILG) maoy gimanduan sa pagpatuman sa kamanduan.
Plano ni Gica nga moduso og apelasyon ngadto sa CA labot sa desisyon sa anti-graft office.
“Murag nawagtangan na ko’g paglaum sa Ombudsman, so ari na lang ko sa Court of Appeals,” niingon si Gica.
Sa miaging semana nadawat ni Gica ang kopya sa kamanduan, apan wa pa na-serve sa DILG ngadto kaniya.
Si Gica nag-serve og usa ka tuig nga suspensiyon tungod sa misconduct ug oppression human matod pa niuban siya sa usa ka police operation ug nangrakrak sa balay nga ilang gironda, apan iya kining gihimakak.
COMELEC Second Division niluwat og temporary restraining order (TRO) batok sa pagpatuman sa kamanduan sa korte alang sa pagpalingkod sa giingong mananaog sa mayoral race sa lungsod sa Tuburan niadtong 2016 nga si Daphne Lagon.
Ang kasamtangang mayor nga si Democrito “Aljun” Diamante nihangop sa desisyon sa Comelec.
Samtang si Lagon moapelar usab sa mao nga desisyon.
“Nalangay gyud. Mo-apelar pud mi. Mo-motion for recon mi hopefully tomorrow (karong adlawa) maka-file mi,” matod ni Lagon sa Superbalita Cebu.
Niluwat og TRO ang Comelec Second Division samtang wala pa niini hingpit nga maresolbar ang Petition for Certiorari ad Prohibition nga gisang-at ni Tuburan Mayor Democrito Diamante.
Niduso niini ang mayor human mihukom ang Toledo City Regional Trial Court (RTC) Branch 59 nga si Lagon maoy nidaog sa mayoral race niadtong 2016 elections, human usab ang recount nga gihimo sa korte.
Sa desisyon sa Comelec, gimando niini nga undangon ang pagpatuman sa naunang kamanduan ni Judge Hermes Montero niadtong Oktobre 25 nga palingkuron na si Lagon bisan kon dunay nagung-ong nga apelasyon si Diamante.
Gihangop ni Diamante ang desisyon ug subling nangangkon nga siya maoy tinuoray nga mananaog sa eleksiyon sanglit ang gipaubos sa recount sa korte, kadto lamang mga presinto diin nakadaog ang iyang kaatbang.
Gihatagan og 10 ka adlaw sa Comelec Second Division si Lagon pagtubag ug pagduso ug komentaryo labot sa nahimo nilang desisyon. (AZDL) 
(AZDL)
SA makadaghang higayon gipadayag ni Mayor Tomas Osmeña nga di niya idayon og hatag ang P10 milyones nga hinabang gikan sa Cebu City ngadto sa dakbayan sa Ormoc.
Apan niining bag-o, si Osmeña nibutyag nga iyang ihatag ang kantidad kon hulipan sa taga Ormoc ang ilang mayor nga si Richard Gomez.
"When they change their mayor. It’s hard to deal with Ormoc. I tell you honestly, if you give them the money they will not use it,” matod sa mayor.
Pasabot ni Osmeña kinsa unang niingon nga ihatag niya ang kantidad sa sunod nga katalagman nga masinati sa lugar. 
Kini taliwa sa pagtugot sa City Council sa Ormoc nga naghatag og gahom kang Gomez nga mosud og me­morandum of agreement tali sa Cebu City Government alang sa maong hinabang nga ipapalit unta og mga generator set aron makakuha og igong suplay sa tubig.
Si Osmeña nagkanayon nga duha o tulo ra kaadlaw ma­tag semana anaa sa Ormoc si Gomez sanglit okupado ang iyang panahon didto sa Manila.
Si Gomez usa ka sikat nga actor sa wa pa siya mapili isip mayor sa yuta nga iyang natawhan.
Ang mayor sa Ormoc una rang nangayog pasaylo ngadto kang Osmeña gumikan sa kalangay nila pagkuha sa kantidad apan ang mayor sa Cebu City wa matagbaw sa ilang rason. 
Usa sa wala mauyoni ni Osmeña mao ang pag-ingon sa usa sa mga staff ni Office of the Mayor sa Ormoc nga kon mahimo ideposito lang ang kwarta sa ilang bank account aron di na sila moari sa Cebu City.
Ambulansiya
Ambulansiya
Gipahibawo ni Osmeña nga gawas sa P2 milyones nga ilang ihatag sa San Francisco, Surigao del Norte iya pa kining pakapinan og ambulansiya.
Kini human adunay ambulansiya ang Cebu City nga minos ang gamit sanglit nadestino kini sa South Road Properties. 
Gipadayag ni Osmeña nga adunay nisugyot kaniya nga inay kwarta, ambulansiya nalang nag ihatag sa Cebu City apan matod pa niya nga labaw pa sa ambulance ang P2 milyones ug iyang nahukman nga ihatag ang duha sanglit wana kini gamita.
Ang duha ka local government unit pulos naigo og linog sa managlahi nga petsa. (PAC) 
(PAC)
GITUNOL ni Mayor Eduardo Gullas ang P50,000 alang sa usa ka centenarian nga taga dakbayan sa Talisay.
Si Gullas maoy personal nga nitunol sa tseke ngadto ni Francisca Guda, 100, nga taga Barangay Poblacion.
Laing centenarian nga nagpangidaron og 108 gitunolan usab og plaque of appreciation nga si Rosita Codilla, nga taga Barangay Tabunok.
Gipasabot ni Hazel Sevilleno, Public Information Officer (PIO), nga plaque of appreciation nalang ang madawat ni Codilla tungod kay nakadawat naman siya sa kantidad pa­nahon ni kanhi Mayor Johnny Delos Reyes.
Ang duha mitug-an nga ang paglikay sa bisyo sama sa ilimnong makahubog, pagpanigarilyon ug uban pa nga makadaut sa lawas maoy ilang sekreto.
Ang nakadawat gikuyogan usab sa ilang pamilya nga maoy miabag tungod usab sa ilang pangidaron.
Matod ni Sevilleno nga ang pagtunol ni Gullas gibase sa ordinansa nga gipalabang sa konseho nga mohatag ang kagamhanan ug pahalipay sa mga tawo nga makaabot sa pangidarun nga 100.
Nagkanayon kini nga di tanang tawo ang maabot sa maong pangidaron hinugdan nga angayan lang usab kining pasidunggan. (DRT) 
(DRT)
DUGANG tulo ka mga tambalanan ang gikatakda nga i-accredit sa Department of Health (DOH) 7 isip treatment hub sa human immunodeficiency virus/acquired immune deficiency syndrome (HIV/AIDS).
Kagahapon, usa ka panagtapok ang gihimo sa nagkadaiyang treatment hub sa Visayas ug Mindanao aron magtagbo ug mahisgutan ang kasamtangang problema ingon man hagit sa pagpalapad pa sa mga treatment hubs ug sattelite hubs.
Matod ni Dr. Van Phillip Baton, program coordinator sa HIV/AIDS sa DOH 7 nga tumong nila nga mamahimong unom ngadto sa pito ka treatment hubs ang anaa sa Central Visayas.
Kasamtangan nga accredited hubs nila kining Vicente Sotto Memorial Medical Center ug Cebu City Social Hygiene Clinic sa Sugbo; Gov. Celestino Gallares Memorial Medical Center sa Bohol; ug Negros Oriental Provincial Hospital diin naghatag kini sila og libre nga testing ug tambal.
Gibutyag usab ni Baton nga dugang tulo ang ilang i-accredit diin naglakip kini sa Eversely Childs Sanitarium sa Mandaue ug Talisay District Hopsital sa dakbayan sa Talisay.
Labing unang pribado usab nga treatment hub ang Visayas Community Medical Center.
Matod ni Baton nga anaa sa 500 ka mga tawo nga positibo sa HIV/AIDS ang ratio sa ma­tag usa ka treatment hub.
Ang PhilHealth sa ilang bahin nipahibaw sa publiko nga nagkadako ilang pay out sa mga claim nga nipahimulos sa Outpatient HIV/AIDS Treatment (OHAT) package.
Niadto lang 2016, niabot sa P234 milyones ang pay-out nila sa OHAT lang lukop nasod.
Matod ni Dr. Israel Francus Parga, Vice President for Corporate Affiars sa PhilHealth, nga nagsugod sila niadtong 2010 niining package diin P200,000 lamang ang payment sa 50 kapin ka mga tawo nga nipahimulos sa serbisyo.
Karon niabot na sa kapin 35,000 ka mga tawo ang ni-avail sa OHAT.
Samtang gikan sa 14 ka treatment hubs sa nasod, niabot na kini karon sa 41. (HBL) 
(HBL)
MIPAHIBAWO si Kong. Sam­sam Gullas mipahibaw nga sa 2018 mahuman na ang road-widening sa tibuok lungsod sa San Fernando.
Samtang iyang gibutyag nga sa 2019 nalang usab problemahon ang pagtiwas sa road-wi­dening sa siyudad sa Carcar.
Matod ni Gullas nga iyang gipaningkamotan nga maapil na sa 2018 budget ang proyekto ubos sa Department of Public Works and Highway.
Iyang gibutyag nga di moubos sa P200 milyones ang budget alang niini.
Nagkanayon ang kongresista nga kini unya maoy sulbad usab sa kahuot sa dagan sa mga sakyanan pag-abot na sa maong lungsod.
Kini tungod kay lapad naman ang karsada sa siyudad sa Naga ug mogamay pag-abot na sa San Fernando.
Samtang sa siyudad sa Carcar posebling maproblema sila tungod sa mga dagkong punoan sa acacia.
Apan matod sa kongresista nga unya nalang kini niya problemahon sa 2019.
Nasayran nga nasugdan na unta ang pagpalad sa karsada sa Carcar apan nahunong human kini gisupak sa mga environmentalist tungod kay nahadlok silang maguba ang kinaiyahan ug maputol ang century old nga punoan sa acacia. (DRT) 
(DRT)
GIDASIG karon sa Department of Health (DOH) 7 ang pamilya sa duha ka mga masuso nga namatay pipila ka oras human gibakunahan, nga mosugot kini nga ipa-autopsy ang patayng lawas sa duha.
Si DOH 7 regional director Jaime Bernadas nagkanayon nga usa pa sa pamilya ang nisanong sa ilang hangyo apan di pa siya segurado kon nipirma na ang pamilya sa consent.
Dugang ni Bernadas nga nagpadayon karon ang imbestigasyon sa Regional Adverse Effects Following Immunization Committee (RAEFIC) kabahin sa insidente.
“(Still) on-going, wa pa (ko) kadawat sa ilang report. Investigation would cover the autopsy, para naay confirmatory, definitive diagnosis,” matod ni Bernadas dihang nahinabi sa Superbalita Cebu.
Dugang niini nga gibisita na sa miyembro sa RAEFIC ang pamilya aron makuha ang habig niini ingon man mapasa­bot sa importansya sa autopsy sa imbestigasyon.
Samtang, gihangop usab ni Bernadas ang plano sa pamilya sa duha ka bata nga moduol sa Commission on Human Rights (CHR) 7 aron magpakitabang.
Matod ni Bernadas nga wa silay problema niini tungod kay katungod ni sa pamilya.  
Kahinumduman nga silang Ghirvaugn Mcreign Limpangog ug Ayesha Mae Suson gikataho nga namatay human sila mabakunahi sa ilang barangay health center. (HBL)
(HBL)
KAPULISAN sa Talisay, uban sa mga tinugyanan sa City Social Welfare and Services (CSWS) ningluwas sa duha ka mga bata, uban ang ilang inahan ug 10 ka mga kawani sa Spider Taxi kagahapon sa alas 10 sa buntag.
Duha na ka semana sila nga nangatanggong sulod sa ilang gitrabahoan human gikoral ang ilang agianan sa tag-iya sa luna atubangan sa ilang gitrabahoan sa sitio Oregano, Barangay Lawaan 2, dakbayan sa Talisay.
Si Sandy Aranas, security adviser sa Spider Taxi, ningdangop sa kapulisan human ang careta­ker sa garahianan sa mga taxi gusto nang mobiya sa lugar.
Apan di sila makagawas human nga ang kasikbit nga luna nga gipanag-iya ni Daniel Go diin adto sila moagi gikoral.
Adunay duha ka mga bata nga nalakip sa pagkatanggong ug nasakit uban sa ilang inahan  gumikan kay nagpuyo ang caretaker nga maoy amahan sa mga bata.
Sa dihang niabot sila sa dapit, ilang naabtan sa sud ang 4 anyos nga batang babaye ug usa ka tuig nga batang lalake, mga binuhi nga hayop ug ang 10 ka mga hamtong.
Matod ni Angel Tamban, asawa sa caretaker, nagkanayon nga duha ka mga semana na silang nangatanggong sa garahian sa Spider Taxi ug nagpakitabang na sila tungod sa kalisod sa ilang kahimtang nga di sila makagawas.
Gani iitsa na lang ang ilang pagkaon gikan sa gawas.
Si Johndry Pajuay, field supervisor sa Spider Taxi, nipasabot nga gusto unta silang mobiya apan anaa ang ilang trabaho sa sulod.
Kon ila usab nga biyaan, tingali usab unya og adunay mawala ug sila ang basulon.
Ila nang gitawgan ang tag-iya sa ilang gitrabahoan nga gusto na silang mobiya ug i-rescue sila.
Samtang si Ramil Gapol, caretaker ni Go sa yuta, nipasabot nga sa wa pa gikoral ang yuta, sila nipahibawo sa mga nagpuyo sa dapit nga ila kining koralon, apan wa mamahawa ang mao nga mga tawo.
Di usab tinuod nga wa silay kaagian tungod kay napalit napalit na sa tag-iya sa Spider Taxi ang luyo nga yuta diin mahimo silang adto moagi.
Nagkanayon si Gapol nga kompleto ang ilang papales sa wala pa sila nagkoral sa luna.
Si Fe Bacaltos sa CSWD sa dakbayan sa Talisay niingon nga gi-rescue nila ang mga tawo lakip ang mga bata.
Apan nitataw siya nga wa siyay nakitang kalapasan sa nagkoral sa yuta tungod kay gipahibawo nang daan ang mga tawo sud sa luna nga kini koralon.
Duna pa unta silay higayon sa pagpahawa apan ilang gipili nga magpabilin.
Si PO1 Janet Marquez, sa Womens and Children sa Talisay City Police nibutyag nga ang ila lang mao ang pag-abag sa CSWD ug paghatag og kalinaw sa pag rescue.
Nagkagubot sila human si Go ang niangkon sa luna nga giokupahan sa Spider Taxi.
Matod ni Supt. Jason Villamater hepe sa Talisay Police Station nga away sa yuta ang maong kasungian ug silang mga pulis dili mahimong makahilabot.
GIPADAYAG sa usa ka opisyal sa simbahang Romano Katoliko sa Sugbo nga kon mahimo nang balaod ang sugyot mga balaudnon, ang dissolution of marriage ug civil union sa managsama og gender, hinayhinay nga mabungkag ang katilingban sa nasod.
Si Msgr. Joseph Tan, tigpamaba sa artsidyosesis sa Sugbo, nipasabot ang hisgutanan bahin sa pagpapas sa kaminyuon dili lang bahin sa relihiyon kondili sa kaugmaon usab sa nasod.
“Kon bungkagon nimo ang kaminyuon suma sa atong kasinatian sa pila ka libo ka tuig nga nanglabay, mabungkag hinayhinay ang katilingban tungod niini...” pahayag niini.
Reaksyon kini ni Tan human gipahibawo ni House Speaker Pantaleon Alvarez nga tinguha nila mapasar karong Disyembre sa ikatulo ug katapusang pagbasa ang House Bill 6027 kun dissolution of marriage ug House Bill 6595 kun civil union of same sex.
Kon si Alvarez nihangyo sa simbahang Katoliko nga res­petuan ang obligasyon ug responsibilidad sa gobiyerno ngadto sa katawhan, si Tan nihangyo usab nga respetuon sa gobiyerno ang katungod sa simbahan nga mopukaw sa tanlag sa kadaghanan.
Si Tan niklaro nga wa mo­ingon ang simbahan nga di mahimo nga bungkagon ang kaminyuon.
“Pwede na siya, pero kinahanglan ang apan dili sigon sa kapritso sa tawo,” dugang niini.
Iya usab gitataw nga ang “simbahan way supak sa panaghigugmaay sa duha ka linalang nga managsama og sex, apan dili kini tawgon og kaminyuon.”
“Kon padayunon, way mahimo ang simbahan gawas sa pagwali batok niana. Ang simbahan mowali nga dili ni siya ang sakto para sa katawhan,” pamahayag ni Tan sa pakighinabi sa Superbalita Cebu.
Supak si Mayor Tomas Osmeña sa pagpalabang niini. Si Osmeña niuyon sa giduso ni Cebu Archbishop Jose Palma nga inay bungkagon ang kaminyuon labing maayo nga mopaubos sa counseling o magpatambag sa mga eksperto.
Sa ingon molahutay ug molungtad ang kaminyuon bisan sa mga suliran. (SCG, PAC) 
(SCG, PAC)
PARA di mawagtangan og ka­panginabuhian ug matubag ang problema sa libuan ka mga pasahero nga apektado sa pagsuspenso sa Land Transportation Franchising and Regulatory Board (LTFRB) sa Angkas, ang Cebu City Government gusto nga masunod ang ilang sistema.
Si Mayor Tomas Osmeña nagkanayon nga nakadawat siya og daghang text message gikan sa mga estudyante, call center agent ug ubang mga trabahante kinsa nakauyon sa serbisyo sa Angkas sanglit paspas ang ilang pagsakay, nihangyo sa mayor nga mohimo og aksyon.
Ang LTFRB nidakop sa tulo ka mga Angkas driver ug usa ka habalhabal diin sila gipamulta og P6,000 ug gi-impound ang ilang mga motorsiklo human gideklarar silang colorum. 
Gumikan niini, si Osmeña gusto nga mokuha sa ma­nagement services sa Angkas aron ma­oy mobutang og sistema sa Ce­bu City Hall ug pagabayran ang ilang serbisyo diin ang City Go­vernment na ang modumala.
Matod ni Osmeña nga nag­huwat siya sa proposal gikan sa Angkas sanglit di mahimo sa City Government ang gihimong sistema sa Angkas sanglit sila ra ang nasayod niini.
Sa higayon nga kini mapatuman, hayahay na unya ang kanhi mga Angkas driver ug kadtong mga habalhabal dri­ver kinsa gusto nga moapil sa bag-o unya nga sistema nga ipatuman sa Siyudad.
Kini human gipadayag sa mayor nga way kolektahon ang City Government sa serbisyo nga ilang gitanyag ug ang City Hall pa ang mobayad sa serbisyo nga gihatag sa Angkas.
Sa karaang sistema, ang mga Angkas driver kuhaan og 20 porsiyento ang ilang kita matag booking sa pasahero apan sa bag-ong sistema, 100 porsiyento na ang ilang madawat.
Gipahibawo ni Osmeña nga tuyo sa bag-ong sistema nga ipatuman sa Siyudad mao ang pag-atiman sa libuan ka mga ha­­bal­habal driver kinsa nama­­sa­hero sa lainlaing suok sa siyudad.
Matod pa niya nga mamahimo nga ideklara kini nga illegal apan iyang gipadayag nga ang iyang gibuhat mao ang mo­menos sa epekto sa habal­ha­bal sanglit matod pa ni Osme­ña nga di malikayan nga ang habalhabal maoy bag-ong pamaagi sa paspas nga pagbiyahe.
HABAL-HABAL driver nga nag­hugas sa iyang motor­­siklo ang gipusil patay sa nagtaptap og nawong sa sitio Manggahan, Barangay Punta Princesa, syudad sa Sugbo pasado alas 7 kagahapon sa buntag.
Ang biktima giila nga si Christopher Sy, 46, taga sitio Nazareth, Barangay Buhisan, nakaangkon og tulo ka mga samad sa ulo ug tiyan gamit ang gituohang usa ka revolver.
Si Chief. Insp. Ramoncillo Sawan, hepe sa Punta Princesa police station, duha ka mga anggulo ang ilang gisubay sa pagkakaron sanglit giingong tigamitan sa illegal nga drugas si Sy.
Lakip sa ilang gisubay ang giingong personal nga bangi ug gibawsan siya sa iyang gikaaway niadtong milabayng semana.
Gipasubay pa ni Sawan kinsa ang maong lalake nga iyang nakaaway human niya maligsi samtang nagmaneho sa iyang habal-habal sa wala pa mahitabo ang pagpamusil.
“Wala pa daw simana ang milabay naa daw ni siyay naligsan sa may Buhisan. So, mao ni atung gisusi mao nang on going pa atong validation,” matod ni Sawan.
Sa nakuha nga impormasyon ni Sawan, niadtong 2012 nakagawas gikan sa bilanggoan sa Abuyog Leyte apan wa pa mahibaw-i kon unsay iyang kaso.
Naglisod sila sa pag ila sa kil­ler kay nag sul-ob og full face nga gas mask ug midagan sa wa matino nga lugar. (AYB) 
(AYB)
MOKABAT sa P25 milyones ang gitagana nga gahin alang sa pagpatukod og drug rehabilitation center sa bukirang barangay sa siyudad sa Sugbo.
Ang kantidad unang gi­saad sa Philippine Chinese Chamber of Commerce and Industry (PCCCI) alang sa tukoron nga pasilidad sud sa 50 ektarya nga luna sa Sitio Cantipla, Barangay Ta­bunan ning dakbayan.
Si Presidential Assistant for the Visayas Michael Dino nibutyag nga andam na ang drawing, pundo ug mga plano alang sa proyekto, gawas lang sa paghan-ay sa kasabotan tali ni retired police general Tiburcio Fusilero, ang nagdumala sa lote.
Siya nipasabot kinahanglan niya malugwayan ang memorandum of agreement nga gisudlan tali ni Fusilero ug Department of Environment and Natural Resources (DENR) kabahin sa pagdumala sa maong lote nga mapupos karong 2022.
Sud sa 25 ka tuig balido ang MOA sa duha ka habig.
“So, I need to extend that, that’s all. Then we start, we already have the drawing, we have all the plans, we have the system already, in fact the financial studies we already have,” pahayag ni Dino sa pakighinabi sa Superbalita Cebu.
Usa ka andana ang pasilidad nga pabarugon sa dapit nga haom sa 30 ngadto sa 50 ka mga tawo isip sinugdanan.
Ang pundo gamiton sa pagpatukod og administrative office, activity center, dormitory, kusina, infirmary ug ubang kinahanglan nga pasilidad sa usa ka drug rehab center.
Sa pasilidad, tudloan ang  drug dependents sa pagpa­nguma isip kabahin sa ilang rehabilitasyon. (SCG) 
(SCG)
MAMISTAHAY sa Opon o dakbayan sa Lapu-Lapu gipahimangnoan nga magmatngon sa ilang mga butang ug dili magdaladala og mahalong butang ug alahas sanglit dili kalikayan nga adunay mosiaw nga mga mapahimuslanon sa higayon nga adunay daghang tawo.
Si PSupt. Elmer Lim, deputy chief sa Lapu-Lapu City Police Office for Operation nagkanayon nga dili lang isalig ang tanan ngadto sa pulis ug magbinantayon ang publiko aron malikay sa snatching ug ubang krimen.
Karong adlawa maoy kapistahan sa patron sa Lapu-Lapu ang Nuestra Señora Virgen de Regla ug mga deboto modagsa ilabi nga sa 10:00 sa buntag ang pontifical mass ni Cebu Archbishop Jose Palma sa maong simbahan.
Ang mga nagkadaiyang mass schedule sa Birhen sa Regla parish magsugod sa 5:00 sa kadlawon samtang ang katapusang misa sa 9:00 sa gabii.
Moabot sa 253 ka mga pulis sa Lapu-Lapu ang ipakatap sa nagkada-iyang dalan wa pay labot sa gatusan ka mga force multiplier.	
Adunay 10 ka mga tent ang ipamutang sa nagkadaiyang lokasyon sa barangay Poblacion nga magsilbing Public Assistance Desk diin naa sab ang Philippine Red Cross.
Samtang mga kalsada sa Barangay Poblacion 'no entry' sa mga motorista hinungdan nga gipahinumdoman ga mosubay sa traffic advisories ug paggiya sa enforcers ug traffic signs sa mga kalsada. (FVQ) 
(FVQ)
KRITIKAL sulod sa tambalanan ang menor de edad nga batang babaye nga nakuryentihan niadtong Do­minggo sa hapon sa Barangay Pasol, lungsod sa Alcoy.
Si Mary Ann Asucenas, 11, nagpabilin sa Vicente Sotto Memoerial Medical Center (VSMMC) human siya aksidenting nakuryetihan dihang niambak sa koral sa panimalay nga gipanag-iya ni Rustico Carolasan, 64.
Si SPO2 Cleto Pia,sa Alcoy Police Station nibutyag nga gisikop nila ang tag iya sa pani­malay nga si Carolasan.
Kinsa miangkon nga gikutayan niyag live wire ang koral sa iyang panimalay tungod kay dunay daghang kawatan sa dapit.
Posibli ang bata gikan naligo sa dagat diin duol ang panimalay ni Carolasan ug nahikapan ang live wire dihang niambak kini.
Gipaabot sa kapulisan ang kabanay sa bata alang sa pormal nga pagpasaka og kaso batok kang Carolasan. (GPL)
(GPL)
KANHI Department of Environment and Natural Resources (DENR)  Secretary Gina Lopez mobisita sa dakbayan sa Mandaue karong Miyerkules.
Matod ni Mayor Luigi Quisumbing nga si Lopez gikatakdang mobisita sa Butuanon River aron sa pagsuta sa kahimtang sa maong sapa.
“She’ll actually go to the river, to a certain stretch to take a look and then after that she’s going to help us with some options on how to get help on technical and financial in the rehabilitation of Butuanon Ri­­ver,” matod ni Quisumbing sa dihang nahinabi sa Superba­lita Cebu.
Dugang sa mayor nga si Konsehal Carmelino Del Mar maoy mouban ni Lopez sa pagsusi sa pilot area diin sugdan ang rehabilitasyon niini.
Kahinumdoman nga ang Mandaue maoy mo-host sa 4th International River Summit sunod tuig.
Nasuta ning mantalaan nga ang dapit nga bisitaon ni Lopez mao ang atbang sa Pacific Mall.
Nanghinaot usab si Quisumbing nga kon taas ang oras ni Lopez sa pagbisita sa Mandaue, makahinayon sab kini og bisita sa may Mangrove Area sa dakbayan ug Umapad dumpside.
“It would be a good chance to show her the rehabilitation that’s already been undertaken.." daugang sa mayor. (JPP) 
(JPP)
KOMPIYANSA si Bise Gob. Agnes Magpale nga walay mahitabo nga kausaban sa majority bloc diha sa Hunta Probinsiyal bisan paman ug daghan na sa mga board member ang nitabok ngadto sa Partido Demokrati­kong Pilipino- Lakas ng Bayan (PDP-Laban).
Samtang si Gob. Hilario Davide III nagtuo nga dili ma­molitika ug mosupak sa iyang mga programa ang mga bokal nga anaa na sa maong partido ug dili na niya kaalyado.
Dako ang pagtuo sa presiding officer sa Hunta Probinsiyal nga magpabilin ra sa pwesto isip majority floor leader ang iyang kaalyado sa politika nga si Bokal Jude Sybico sa 5th distrito sa lala­wigan sa Sugbo. (AZDL) 
(AZDL)
GIPANGHIMAKAK sa  midwife sa Pajac Barangay Health Center, Lapu-Lapu, Grace Malingin nga nagpasagad siya ug ang bakuna nga iyang gihatag niadtong duha ka masuso nga maoy nakaingon sa ilang kalit nga kamatayon.	
Human sa usa ka semana nga leave of absence ni Malingin, 56 nibalik na siya sa iyang trabaho sa health center kagahapong adlawa.
Emosyonal nga mihatag sa iyang habig ang maong health worker sa dihang gihinabi sa mga tigbalita nga matod pa, nasakitan ug naguol sa dihang siya maoy gibasol sa kamatayon nila ni Ghirvaughnn Mcreign Limpangog, 3 months old ug Ayesha Mae Suso, upat ka buwan.
“Wa ko kasabot sa akong gibati, pagkahibaw sa nahitabo sa mga bata. Nahugno ko nga ako ilang gi-accused. 
Di gyud to related sa vaccine ang ilang pagkamatay,” sugilon ni Malingin. (FVQ)
(FVQ)
ANG dahon mangalarag apan ang mga pangandoy, ka­­nu­nay mogitib ug molipang kon amumahan, ubanan sa determinasyon ug kakugi.
Si Helen Palomas, 49, igo ra nga nilampos sa high school ug wa nakatungtong sa kolehiyo gu­mi­­kan sa kapit-os sa kinabuhi.
Nagsugod siya og paninda og utanon niadtong 1990 sa Carbon market dihang namabdos ug na-caesarian ang pagpanganak sa iyang maguwang.
Ang iyang mga tinda mao ang lainlaing klase sa mga utanon, sama sa gaye sa camote, tangad, kalbasa, batong ug paliya nga abot sa iyang bana nga si Marcial ug mga igsuon sanglit ang ilang pamilya mag-uuma.
Gikan niadto, ang pagpa­ninda maoy nagbuhi sa pamilyang Palomas sa Barangay Yati, lungsod sa Liloan.
Hangtod nga gigasahan ang ilang kaminyuon og upat ka mga anak: Arlene 28, usa ka registered nurse nga ni-graduate sa University of San Carlos; Ricky 27, nautical graduate sa University of Cebu ug nagtrabaho sa intercontinental nga barko; Michael 24, nautical graduate ug padong nang mosakay og intercontinental nga barko; ug Reca, kinsa a­­­du­nay gihambin nga balatian.
Matod pa ni Helen, kinsa nanginabuhi sa ilang pamilya sanglit si Marcial maoy nag-atiman sa ilang kamanghuran ug trabahuon sa balay, nagkana­yon nga di tiaw ang iyang giagian nga kalisod sa wa pa siya makaginhawa sa panginabuhi.
Niadtong 2004, ang mga bisaya nga utanon ni Palomas iyang gihulipan og utanon nga kinaham sa mga Chinese ug Koreano sanglit ang iyang mga suki maoy nagsuplay sa mga restaurant.
Hangtod karon kini maoy iyang baligya.
Kini gilangkuban sa ganda (P160/kilo); Wansoy (P300/kilo); Celery (P240/kilo); Chai Sim (P80/kilo); Mustaza (P80/kilo); Chinese Kangkong (P40/kilo); Parsley (P200/kilo); ug Kinchay (P50/bugkos).
Ang maong mga utanon maoy nakahatag kang Helen og bag-ong kaugmaon sanglit sa maong mga tinda diha nilampos ang iyang tulo ka mga anak nga karon dako na og gikatabang sa ilang pamilya.
Niagi una siya og pagsuway diin ang titulo sa yuta nga iyang napundar sa pagpaninda iyang giprenda aron makakuha og kwarta para adunay ikabayad sa eskwelahan ug adunay ma­pabawon sa pagtungha sanglit nag-abot sa kolehiyo ang iyang duha ka mga anak.
Dihang gi-graduate si Arlene niadtong 2010 ug nasundan ni Ricky ug sa miaging tuig, nibanos usab si Michael, daw sa gibayaw siya sa kalangitan sanglit nagbunga ang iyang paningkamot nga momata og kadlawon ug matulog sa lawom na usab nga kagabhion.
Sa pagkakaron si Helen, ma­oy treasurer sa Alliance of E­­­nergetic Vendors Association Inc. (AEVAI).
Padayon sa iyang pagpaninda ug bisan kon nagdawat na siya og dako nga alote sa iyang anak ug giawhag siya nga paundangon, iya kining gibalibaran sanglit di niya matalikdan ang mga dahon sa utanon nga maoy naghatag kaniya og maayong kaugmaon.
MOPASAKA og reklamo ang 25-anyos nga nurse sa Ba­lamban Provincial Hospital batok sa usa ka magtutudlo sa pampubliko nga tunghaan ug sa bana niini human siya giingong gi-harass niadtong Martes sa nakalabay nga semana.
Ang video sa maong pagpangharong nag-viral sa social networking site nga Facebook.
Ang nurse (ngalan gipugngan sa hangyo niini) lumad nga taga Barangay Matab-ang, Toledo City, nipasaka na og reklamo sa Balamban Police Station batok sa usa ka magtutudlo ug sa iyang bana (ilang ngan gipugngan usab) human siya pakauwawi sulod sa nurse’s station sa maong tambalanan.
Ang nurse nagkanayon nga nagpulipuli ang managtiayon sa pagpakauwaw kaniya ingon man gibira sa bana ang iyahang identification card.
Gisuwayan sa SunStar Cebu pagkuha ang habig sa magtudto apan nagdumili kini, “Kung mokiha man gani na siya, amo nalang atubangon,” dasion niini.
Ang video sa hitabo gi-share na og ka-16,000 kahigayon.

Subay sa maong insidente, ang Cebu Provincial Government ug Philippine Nurses Association (PNA) mohimo og linaing pakisusi.
Sa reklamo sa nurse iyang gisaysay nga nagtrabaho siya sa ilang station sa second floor pasado alas 12:00 sa udto niadtong Nobiyembre 14 dihang niduol ang maestra kaniya.
Ang maestra inubanan sa upat niini ka mga kauban sa balay nalandig sa tambalanan human sila nakasinati og acute gastroenteritis.

Si Provincial Health Officer Dr. Rene Catan nagkanayon nga base sa ilang inisyal nga pakisusi, naglagot ang maestra human wala siya gi-assist sa mga nurse dihang ni-back flow ang dextrose niini.
Ang maong nurse niingon nga dili kaayo kabalak-an ang backflow kay dili ni ser­yuso. Didto na nawagtangan og pasensya ang maestra.
Ang presidente sa PNA Cebu, Dr. Stephen Descallar, niingon nga gikondinar nila ang harrassment, “We denounce the act of harassment and maltreatment done to one of our nur­ses.”
Si Dr. Descaller maoy nihangyo sa pagtago una ngalan sa biktima alang sa seguridad ug sa patas nga pabor, gipugngan usab sa Superbalita ang ngan sa maestra.
Si Catan nagkanayon nga naghuwat siya sa investigation result sa chief of hospital sa Balamban.
GIHANGOP sa Police Regio­nal Office (PRO) 7 ang pagtukod og kahugpongan nga maghiusa sa tanang organisasyon o grupo sa mga Muslim sa Sugbo.
Si Senior Supt. Renato Dugan, hepe sa Regional Police Community Relations Division sa Police Regional Office (PRO) 7, niingon nga ang Organization of Islamic Communities in Cebu (OIC-Cebu) makatabang sa pagmintinar sa kahusay ug kalinaw.
“This is the first time they organized,” dason niya. “We have a group or an organized Muslim communities that we can approach to in case there is a problem that needs advice.”
Si Dugan maoy nirepresentar ni Chief Supt. Jose Mario Espino, direktor sa PRO 7, atol sa kalihokan sa grupo kagahapon sa buntag.

Si Dugan maoy nirepresentar ni Chief Supt. Jose Mario Espino, direktor sa PRO 7, atol sa kalihokan sa grupo kagahapon sa buntag.
Matod niya, ang OIC-Cebu dunay daghang programa alang sa komunidad lakip sa community outreach programs sa mga kauban nila sa Muslims ug non-Muslims, medical missions, mosque construction ug rehabilitation. 
Si OIC-Cebu organizer Abu Bakr Arabis niingon nga daghang Muslim leaders nagkasabot sa pagporma sa usa ka grupo nga maghiusa kanila gikan sa 42 ka mosques sa mga siyudad sa Sugbo, Mandaue, Lapu-Lapu, Toledo, ug Bogo, ug mga lungsod sa Tabogon, Tuburan, Daanbantayan ug Medellin ang ming-apil sa tigom. KAL 
KAL
GIPISTAHAN gihapon ang sex video sa senior citizens nga nalakip sa sindikato sa cyber pornography.
Kini ang gibutyag ni Chief Insp. Leo Dofiles, hepe sa Regional Anti-Cyber Crime Office 7 dihang nahinabi sa dySS Super Radyo Cebu ug Superbalita Cebu.
Si Dofiles niingon nga dunay senior citizens nag-partner nga mopakita sa live nilang sex video ibabaw sa kama nga hangtud karon daghang gihapon ang motan-aw niini.
Ang maong kaso unang natala sa Region 12 sa Mindanao apan, dason ni Dofiles, wala pa silay nasubay kabahin niini  sa Region 7 o Central Visayas.
“It's a billion dollars industry mao na bisan sa kabug-at sa penalty hasta mga senior citizen mopakitag maayong labok sa kama live sa internet,” dugang ni Dofiles.
Gipahibalo niya nga nag-unang problema sa nasod kon nganong nilambo ang cyber pornography tungod kay wala ma-regulate ang internet connection sayon lang sa pag-search sa mga website.
Dugang sa kawad-on human sagad sa mabiktima niini kadtong mga pamilya nga nagpuyo sa mga slam area.

Dugang sa kawad-on human sagad sa mabiktima niini kadtong mga pamilya nga nagpuyo sa mga slam area.
Giklaro niya nga ang kapulisan mihimo og lakang subay sa  R.A. 10175 o  nailang Cybercrime Law.
Apan, matod ni Dofiles, dako ang papel sa lokal nga ka­gamhanan, simbahan ug nagpakabana nga kawtahan sa edukasyon ug pagsanta sa law-ayng buhat. GPL 
GPL
“Isig respetuhay lang ta.”
KINI ang hangyo ni House Speaker Pantaleon Alvarez sa simbahang Katoliko sa tinguha nila mapalabang karong Disyembre sa duha ka sugyot nga mga balaudnon nga maghatag og kasa­yon pagpapas sa kaminyuon ug magtugot og civil union sa managsama og gender isip pinaskohan sa katawhan.
Ang house speaker nibutyag nga sa dili pa sila mag-Christmas break, ilang ipapasar ang House Bill 6027 kun dissolution of marriage ug House Bill 6595 kun civil union sa same sex sa ikatulo ug katapusang pagbasa sa Ubos Balay Balauranan. Apan hugot nga gisupak kini sa simbahan. SCG
SCG
GIPASIDUNGGAN sa nagkadaiyang contingent nga miapil sa ika-16 nga Kabkaban Festival nga gipahiga­yon kagahapon sa dakbayan sa Carcar.
Matod ni Val Sandiego, festival director sa Kabkaban Festival, kini ang labing unang higayon nga gipasidunggan ang nagkadaiyang personalidad nga nakatampo og dako sa tunghaan o sa barangay.
Matag contingent, gihatagan og P130,000 isip suporta sa kagamhanan sa dakbayan sa Carcar nga gigamit alang sa ilang props and costumes.
Napulo ka contingents ang nagtigi kagahapon sa street dancing ug ritual showdown.
Ang Gelacio Babao Memorial National High School, mao ang guest performer diin gipasidunggan nila sila si Mayor Nicepuro Apura ug ang asawa niini nga si Konsehal Mercedita Apura.
Ang Tal-ot National High School gipasidunggan si Don Mariano Mercado, unang mayor sa dakbayan. Ang Perrelos National High School gipasidunggan usab ang mga Amerikano nga nagdala sa Acasia sa Carcar.
Si Nanay Loring, usa sikat nga mananambal ang gipasidunggan sa Liburon National High School.
Ang Carcar Central Night National High School gipasidunggan si Msgr. Teofilo Camomot. Si Dr. Pantaleon Castañares usab ang gipasidunggan sa Can-asujan National High School.
Samtang sila si Marcel Navarra, Father of Cebuano short stories; si Manolito Languido inilang Cebuano composer ug Gaudencio Watin, usa ka philantrophist mao ang gipasidunggan sa Tuyom National High School.
Ang Roberto E. Sato Memorial National High School gipasidunggan si Robert E. Sato. Si Maximino Noel, ang founder sa Maximino Noel Memorial National High School mal ang gipasidunggan sa tunghaan.
Lakip usab sa niapil karong tuiga mao ang Valencia Vocational High School ug Ocaña National High School.
Nakadawat og P20,000 ang grand champion sa ritual showdown samtang P15,000 ang 1st ug P10,000 ang 2nd.
Ang Best in Street Dance nakadawat og P10,000 samtang P7,000 ang 1st ug P5,000 ang 2nd. Nakadawat og P10,000 ang Best in Costume ug P5,000 ang choreographer sa mananaog sa grand champion sa ritual showdown. HBL
HBL
GUMIKAN sa ka risgo sa ilang inadlaw-adlaw nga pagtrabaho, gipa-insured sa ilang kapunongan ang dul-an 1,000 ka mga ambulant vendor sa Carbon market. 
Ang Alliance of Energetic Vendors Association Inc (AEVAI) maoy nihimo sa aong inisyatiba aron mahatagan og maayong benepisyo ang mga mamaligyaay. 
Si Rosita Casipong, auditor sa EIVAI, nagkanayon nga nasabotan sa ilang organisa­syon ang maong programa sanglit ilang nakita nga kini ang kuwang sa ilang mga vendor tungod kon adunay problema sa ilang pamilya bisan asa lang modangop ang vendor. Pinaagi sa premium nga P500 matag tuig, ang vendor nga motaliwan paingon sa laing kalibutan dihadiha makadawat og P100,000 gikan sa insurance company. 
Matod ni Casipong nga bisan kon wala pay igong pundo ang EIVAI, nangita sila og paagi ug nagpasalamat siya sa presidente sa EIVAI nga si Jaime Duran uban nilang Alex Noynay ug Helen Palomas nga wala nagduhaduha sa pagpa­ngita og kwarta alang sa ilang kapu­nungan. 
Si Casipong niingon nga ilang gitingban og bayad ang 943 ka vendors niadtong Nobiyembre 3 ug gatusan ang nipadayag sa ilang kaandam pagpa-insured. PAC
PAC
ORMOC CITY - Gigamit sa kapulisan sa Ormoc City ang ilang mga patrol car aron dunay libreng masakyan ang mga tawo nga mamauli. Ang Ormoc City Public Safety Company, migamit sa ilang duha ka patrol, ang usa ka patrol alang sa rota nga city proper - San Pablo - Luna - Dolores ug Milagro. Ang usa ka patrol alang usab sa City Pro­per - Curva - Margen ug San Juan. Ang Police Station 2 migamit sa ilang patrol alang sa City proper paingon sa Dayhagan, Concepcion, Juaton, Cabulihan, Cagbuhangin ug Valencia. Gihimo sa kapulisan ang libreng sakay gumikan kay daghan nga mga sumasakay sa pampublikong sakyanan ang dugay makauli gumikan sa taas nga linya. Magsugod ang libreng sakay sa PNP inig alas 6 sa gabii hangtud wa nay mga tawo nga maglinya. JKDP 
JKDP
Tagbilaran City - Dugang Bangko Sentral ng Pilipina (BSP) branch sugdan og himo sa 2018 nga ipahimutang sa di moubos sa 1,000 metro kwadrado nga luna sa Brgy. Bingag, lungsod sa Dauis. Kini ang gipahibawo ni Hazel Cultura, BSP information Officer, atol sa gihimong pakigtapok sa BSP sa tanang information officer sa kalungsuran ug siyudad sa probinsiya sa Bohol niadtong miaging Huwebes. Kini usa usab ka pagpangamdam sa umaabot nga Bohol International Airport nga anaa lungsod sa Panglao diin gilauman nga mas daghan na ang turista ug mga balay patigayon nga modagsa sa Bohol. LRB
LRB
BAYBAY CITY - Usa ka mekaniko ang nasikop sa gipahigayon nga drug buy-bust operation sa Philippine Drug Enforcement Agency (PDEA) 8. Ang suspek mao si Warren Lim, 35, tag Zone 19, Baybay City, Leyte. Matod sa PDEA, daan nang na-monitor si Lim sa iyang ilegal nga kalihukan sa Baybay. Usa ka poseur buyer ang nipalit kang Lim ug nagpositibo ang resulta hinungdan nga gisikop kini. Nakuha gikan sa suspek ang 14 ka pakite sa gituhoang shabu ug mga paraphernalia. Naa sa 15 gramos ang timbang sa nakuhang shabu ug dunay estimated market value nga P75,000. JKDP 
JKDP
TACLOBAN CITY - Upat ka gituhoang sakop sa Salisi Gang ang nadakpan sa kapulisan sa usa ka Department Store sa Tacloban City. Giila ang upat nga sila si Josephine ug Ronniel Torres, taga Mambaling, Cebu City; Ma. Abegail Dela Rosa, taga Labangon, Cebu City; ug Gertrudes Mantilla, taga Cordova, Cebu. Base sa spot report, naaktuhan sa biktima si Dela Rosa nga mikuha sa iyang cellphone ug kwarta nga gisud sa shoulder bag. Ang ubang suspek maoy nilipat sa biktima aron di makabantay nga gikuot na sa ilang kauban ang gamit apan wa kini molampos. Nabalik sa biktima ang iyang P2,000 nga kwarta apan wa ang cellphone. JKDP
JKDP
DUHA ka mga babayeng menor de edad gihubog sa ilang mga barkada nga ila ra usab nga mga silingan dayon giingong gitagsaan sa paglugos niadtong milabayng gabii sa Brgy.Poblacion, lungsod sa Sibonga.
Ang 14 ug 17 anyos nga mga biktima nagkurog pa sa kahadlok nga ning-asoy sa ilang kasinatian ngadto sa kapulisan.
Sa prisuhan ningsangko sila si Michael Falutillo, 25, usa ka overseas Filipino worker (OFW) nagpuyo sa maong dapit ug silingan nga si Ray Carlo Cahoy, 22.
Ang duha nadakpan niadtong Huwebes sa gabii human ang mga biktima nakit an sa ilang mga ginikanan sa Sibonga Central School nga naa pa sa kahadlok.
Si PO2 Mercy Sedilla, assistant WCPD sa Sibonga police nga nahinabi sa mga tigbalita, niingon nga nag internet ang mga biktima sa wa pa ang kremin niadtong Miyerkulis sa gabii.
Si Falutillo nga barkada nila nisulod sa internetan.
Gihagad sila nga mangadto sa balay niini kauban si Cahoy ug didto mag-inom.
Paghuman nila og inom, nanuroy silang upat sa boulevard diin nagtiwas sila sa pag-inom.
Apan human niini, hubog nang mamauli na unta ang duha ka mga menor, apan si Cahoy nisulti sa duha nga adto na lang sila matulog sa balay niini.
Sa pag-abot nila sa balay ni Cahoy, giingon nga gitagsaan sila sa pag-rape sa duha ka mga suspek.
Wa silay nahimo tungod sa ilang ka hubog.
Human niadto, nangadto sila sa tunghaan ug didto na nakit-an sila sa ilang ginikanan ug gidala sa police station.
Ningtug an ang duha ka mga biktima sa nahitabo kanila hinungdan nga gipangdakop si­la si Cahoy ug Falutillo.
ESTRIKTONG tumanon sa Cebu City Police Office (CCPO) ang direktiba ni Cebu City Mayor Tomas Osmeña nga liquor ban atol sa Sinulog 2018.
Awhag usab ni CCPO Director Joel Doria nga kon aduna’y organizers nga mopahigayon og kalihukan atol sa kasaulogan, kinahanglan anaay contingency ug security plan.
Subay sa gusto ni Osmeña nga sulod sa 300 metros gikan sa parade ug procession route,  wala’y mamahimong mag-inom o mag-party, hugot nga tumanon kini sa kapulisan susama sa nahitabo sa nakalabay nga Sinulog.
Dugang ni Doria nga gawas sa security ug contingency plan, kinahanglan usab nga anaay medical personnel ug in-house security.
Gipasabot ni Doria nga kon aduna’y dagko nga kalihokan, adto ra ipakatap ang kapulisan sa gawas, samtang ang organizers ang mokuha alang sa security personnel sa sulod.
“If they will conduct parties or discos, they have to have me­dical personnel and in-house security,” matod ni Doria.
Dugang ni Doria nga andam na sila sa ilang security kon pareho sa nangagi nga Sinulog ang security plan niini.
Gibutyag hinuon niya nga ang regional office na sa kapulisan mao ang mangulo sa seguridad sa kalihokan sa Sinulog tungod kay dili lang ang syudad sa Sugbo ang lakip niini apan aduna’y kalihokan usab sa tugpahanan nga naa sa Lapu-Lapu.
Andam usab ang CCPO kon aduna’y parties nga himuon sa South Road Properties, nga maoy gusto usab ni Osmeña nga pahigayunan.
Gusto ni Osmeña nga sa SRP ipahigayon ang mga disco ug uban pang mga kalihukan nga pasiugdahan sa mga patigayon aron malikayan ang mga kagubot.
Daghan ang nangreklamo sa mga kagubot mugna sa mga street party nga gilikayan sa mayor nga masubli. (HBL) 
(HBL)
BUTANGAN og press briefing room ang Malacañang sa Sugbo.
Si Presidential spokesperson Harry Roque nibutyag nga ipa­­­ayo nila ang usa ka lawak sa Malacañang sa Sugbo aron du­­nay information center sa Sugbo.
“Importante na mas mapala­wig pa ‘yong aming presensiya dito sa Cebu,” matod ni Roque sa pakighinabi sa mga tigbalita sa Sugbo niadtong BIyernes.
Siya namahayag nga mahinungdanon ni Presidente Rodrigo Duterte ang Sugbo kay dako kini og natabang sa iyang kadaugan sa miaging 2016 presidential election.
Sobra sa usa ka milyon ang nakuha nga botos ni Duterte sa Sugbo sa maong piniliay.
“Walang kasing laking binigay na boto ng mga Cebuano kay presidente, milya-milya ang kanyang agwat sa kalaban niya rito. At hindi naman nakakalimot ang president malaki ang tinatanaw niyang utang na loob sa mga taga Cebuano,” dugang ni Roque. 
Ang Malacañang sa Sugbo gihimo sa administrasyon ni kanhi presidente ug karong Kongresista Gloria Mapacagal-Arroyo tungod sa iyang pagpasalamat sa mga Sugboanon sa pagbotar kaniya.
Sa panahon ni kanhi presidente Benigno Aquino III, ang mao nga edipisyo napasagdan.
Apan ning administrasyon ni Duterte, gigamit ang mao nga ediisyo. (SCG) 
(SCG)
GIANGKON sa presidente sa Tabunok Public Market Ven­dors Association nga a­­­dunay mga manindahay sa Tabunok nga walay business permit ug ang uban wala mo-renew.
Una niini, nipahibawo si Talisay City Administrator Atty. Rudelyn Navarro  nga di tanang mga manindahay sa Tabunok ang makabalik sa ilang puwesto kon hingpit nang mahuman ang ilang modernong merkado.
Kini tungod kay way permit, wa magbayad sa ilang abangan sa City Hall ug ang uban mibaligya na sa ilang puwesto.
Si Sherwin Echavez, presidente sa mga manindahay sa Tabunok, niangkon nga nabalaka sila sa unang pagpatawag ni Navarro og meeting sa mga representante sa matag section  diha sa merkado tungod kay silang gadgets and accessories section ug food and snacks wa malakip sa pagpatawag.
Apan gipahibawo sila ni Navarro nga di sila angay nga mabalaka tungod kay aduna silay puwesto diha sa merkado ug di mahitabo nga di sila mahatagan og lugar.
Hinuon, iyang giangkon nga adunay mga manindahay sa merkado ang wala mokuhag permit ug ang uban niini wa usab mo-renew.
Iyang gibana-bana nga moabot sa kapin 100 ka mga manindahay ang way permit sama sa gadgets and accessories section.
Matod ni Chavez nga mihatag ra usab ang mga opisyal sa City Hall og higayon nga makalukat ang way permit  ug kadtong wa makabayad, mobayad usab.
Nagkanayon si Chavez nga niduol na sila ni Kongresista Gerald Anthony Gullas Jr. ug gipasaligan na sila nga mabalik.
Silang tanang daan nang ma­nindahay adunay puwesto.
Mao usab kini ang pasalig ni Mayor Eduardo Gullas.
Samtang ang project engineer nga si Engr. Cesar  Cabunillas Jr. nibutyag nga sa pagtapos ning tuiga, mahuman usab ang ilang proyekto.
GITATAW sa pangulo sa Traffic Enforcement Agency of Mandaue (TEAM) nga per­manente na ang implemen­tasyon sa truck corridor sa dakbayan.
Sa dihang nahinabi sa Superbalita Cebu, si Antigua nagkanayon nga positibo ang epekto sa maong tahas ug bisan ang mga truckers nakauyon niini.
“Effective gyud no di man lang sad sa atoang side atong gi­­kuan, apan lakip na sad sa mga side sa truckers kon unsa puy epekto sa ilaha ba. Positive ka­ayo ilang feedback,” ni Antigua.
Nasuta ning mantalaan sa milabayng buwan, giaprobahan na sa Konseho sa dakbayan ang pagpatuman sa truck corridor nga nagtinguha nga makatabang sa dagan sa kahuot sa trapiko sa dakbayan.
Niadtong Hunyo, gisugdan sa TEAM ang 60 ka adlaw nga dry run sa truck corridor nga way labot sa truck ban.
Ang mga truck nga paingon sa norte mahimong makaga­mit sa Ouano Ave. paingon sa A. Soriano, liko pawala sa DM Cortes lusot sa Cansaga Bridge.
Samtang ang mga truck paingon sa Lapu-lapu moli­ko sa UN Avenue gikan sa DM Cortes paingon na sa Marcelo Fernan Bridge.
Base sa ilang implementasyon, ang mga truck mahimong makaagi dinhi 24 oras.
Ang truck ban sa dakbayan magsugod og alas 6 ngadto sa alas 8 sa buntag ug mobalik sa alas 5 sa hapon hangtod alas 8 sa gabii.
Problema niadto sa TEAM mao nga kon mahuman na ang truck ban, magdunganay og dagan ang dagkong mga truck nga mas makahuot sa trapiko sa Mandaue.
Adunay uban nga mag-park lang una sa may North Reclamation Area hangtod nga mawagtang ang truck ban.
Sa pagkakaron, ang pagkuha sa dagkong mga truck nga gibiyaan o gi-park lang sa may NRA maoy gitutukan sa TEAM. (JPP) 
(JPP)
TAGBUON pa ni Cebu City Mayor Tomas Osmeña ang Market Committee subay sa tanyag sa Police Regional Office (PRO) 7 nga did-an na ang mga manindahay nga nagpalibot sa Basilica Minore del Santo Niño atol sa Sinulog 2018.
Gusto ni PRO 7 Regional Director Chief Supt. Jose Mario Espino nga himuon kini atol sa Sinulog aron masiguro nga luwas ang tanang debotos sa dautang panghitabo.
Apan si Osmeña, sa iyang bahin, mangayo pa sa habig sa Market Committee sa kagam­hanan sa Dakbayan.
Sa pakighinabi sa SunStar Cebu sa mga manindahay nga anaa palibot sa Basilica, sila nasagmuyo sa sugyot sa PRO 7.
Matod nila nga dako kini nga problema sa ilang negosyo diin mao kini ang nag-unang panginabuhian nila.
Dugang nila nga wala sila’y mabalhinan ug wala usab sila nahibawo asa sila mobalhin kon pananglitan did-an sila.
Apan si Osmeña nagkanayon nga tabangan niya ang mga tindera nga mobalhin kon madayon ang maong plano.
Gidasig usab niya ang mga manindahay nga ipaabot sa Market Committee ang mga gusto niini ipaabot kaniya.
Si Espino nianunsiyo nga magpakatap siya og kapulisan sa Basilica usa ka semana sa wala pa ang Piyesta Señor.
Gawas niini, gusto usab niya nga wala’y maninda duol sa Basilia o sa palibot niini. (HBL) 
(HBL)
GISUKOD ang kaandam sa mga security personnel sa Ayala mall pinaagi sa paglusad sa simulation exercise kini kon malutsan sila sa mga terorista sa ilang gibantayan nga tindahan patigayon apan kapulisan nakakita og gamayng buslot sa pagtubag sa alarma. 
Kunohay ang usa ka Improvised Explosive Device nga gibutang sa PUV terminal sa Ayala mall niadtong Biyernes, pasado alas 9:00 sa buntag.
Kini ang scenario sa gihimong simulation exercise sa mga security personnel sa maong mall diin kunohay daghan ang naangol. 
Dali sila nga gidala sa sulod sa building aron kahatagan og pasiunang tambal sa naangkon nilang samad sa ilang la­wsas.
Matod ni Retired Col. Edwin Layese, security manager sa Cebu Property Ventures Corporation kanunay na kini nila nga himuon aron pagpangandam kon dunay insidente nga mahitabo sa ilang pasilidad. 
Gidayeg sa kapulisan ang gipakitang kaandam sa mga security personnel lakip na ang mga empleyado sa mall nga duna silay tawo nga maoy gitahasan kon motumaw ang emerhensya sa ilang lugar. 
Matod ni Chief Insp. Clark Suarez Arriola, hepe sa Mabolo police station nga pasado ang ilang pagrado sa maong exercise apan duna pa silay angay nga palambuon sama sa pagpahibawo sa ilang command post unsay kahimtang sa mga nangaangol. 
“A lot of improvement is needed pa gyud pero as of now mga 70 percent is very effective. Ang response sa atong IED, walay medical supervisor so divided siya,” matod ni Arriola. 
Apan midepensa ang security manager nga si Layese kay alang niya kompleto sila sama sa mga personahe nga sarang makaatiman sa mga biktima ug wala lang ma­kit-i sa PNP. 
Si Sr. Supt. Joel Doria, hepe sa kapulisan sa syudad sa Sugbo, nagkanayon nga gimandoan niya ang tanang police station nga molusad og pagbansaybansay aron maandam sila kon dunay hitabo nga hinimoan sa mga terorista. 
Alang kang Chief Supt. Jose Mario Espino nga dako og ikatabang ang simulation exercise sanglit dili lang pagpangandam sa teroristang pagpangatake ang maong pagbansaybansay, lakip na niini ang mga kalamidad nga moigo sa Sugbo. 
Giawhag niya ang ubang mga ahensya sa gobyerno la­­­k­ip na ang ubang unit sa kapu­­­lisan nga mohimo usab sa susamang pagbansay sa u­­­bang malls. (AYB) 
(AYB)
KAPITAN sa Barangay Pooc, dakbayan sa Talisay nangunay sa pagdakop sa lalaki nga nagbitbit og marijuana aron unta mosuyop.
Kini human nainsulto si Kapitan Bernard Balorio nga diha mismo sa iyang atubangan yano rang gikuptan sa batan-on ang usa ka stick sa marijuana.
Si Kapitan Balorio midakop ni Jude Maneja, 24, lumolupyo ra usab, pasado alas 9 sa buntag niadtong Biyernes.
Si Balorio niingon nga naglakaw siya niadtong tungura aron mangita og makaon sa tindahan.  
Sa dihang iyang nakit-an si Maneja nga pwerteng sabaa nga daw mopalit siya og marijuana.
Hinungdan nga iya kining gitan-aw og maoy iyang  nakita nga adunay gikumkom sa iyang wala nga kamot.
Sa dihang giduol ug girikisa, didto nakita niya ang marijuana nga iyang gikukom.
Matod ni Balorio nga nagduda na siya’ng daan sa gikuptan sa suspek tungod kay wala may filter ang iyang nakita lahi sa sigarilyo.
Gidala kini niya sa barangay hall ug dayun gi-turn-over sa kapu­lisan. 
Iyang gibutyag nga badlungon ang maong batan-on sa ilang dapit.
Hinuon, ang suspek niangkon nga mosuyop una siya mutrabaho aron kondisyon ang iyang lawas.
Nisuway unta kini sa pagpangayog pasaylo sa kapitan apan uwahi na ang tanan tungod kay iya na kining gipadala sa kapulisan aron usab madesiplina. (DRT) 
(DRT)
NANGHINAOT si Glenn Antigua ang pangulo sa Traffic Enforcement Agency of Mandaue (TEAM) nga ka­hatagan og temporary operator's permit (TOP) sa Land Transportation Office (LTO) ang mga drayber sa dakbayan nga nalambigit sa reckless driving ilabi na ang  dagkong mga truck.
Duha na ka mga kaso sa reckless driving ang natala sa buhatan sa TEAM sayo ning semanaha diin ang mga drayber o trucker ang sad-an.
Niadtong Miyerkules, adun­ay breakdown ang usa ka trailer truck diin natangtang ang trailer sa prime mover nga maoy hinungdan sa kahuot sa trapiko sa dalan DM Cortes.
“Reckless na gyud to sa part sa drayber kay nganong naibot pa gyud siya sa prime mover, unsa nalang kaha og naa pa to siyay karga. Maayo nalang gani wala siya matumba kay if matumba pa to panigurado naay maigo ato,” matod ni Antigua sa Superbalita Cebu.
Adunay 40-footer nga trailer truck nga nigawas na ang container sa iyang truck ug nagtagilid na ang posisyon niini didto sa may CD Seno.
May truck sab nga nagda­gan sa Tingub nga natang­tang ang trailer niini sa prime mover sayo ning ning semanaha. Dugay kini nakuha tungod sa kakuwang sa kahimanan sa TEAM.
Sagad sa mga insidente makamugna og grabeng kahuot sa dagan sa trapiko, matod ni Antigua. (JPP) 
(JPP)
DUNAY gamay nga kanihit sa biyahe sa mga bus niadtong Biyernes human pakyawa sa pipila ka persona­li­dad sa pulitika alang sa da­kong kalihokan sa Partido Demokratiko Pilipino - Lakas ng Bayan (PDP-Laban) sa maong adlaw.
Apan dali giklaro ni Land Transportation Franchising and Regulatory Board (LTFRB) 7 Director Ahmed Cuizon nga wa kini makapiang sa dagan sa transportasyon sa mga bus sa lalawigan sa Sugbo.
Ang direktor nibutyag nga niabot og 157 ka special permits ang naisyu sa ilang buhatan sa lainlaing mga kompaniya og bus alang sa mga bus nga gipakyaw paghatod ug pagkuha sa mga tawo nga nitambong sa mass oath ta­king sa PDP Laban sa Plaza Independencia, dakbayan sa Sugbo.
“157 is not even 20 percent of the total number of buses sa Cebu. Naay diyotay nga kanihit apan dili ingon ka grabe,” pasabot ni Cuizon dihang nahinabi sa Superbalita Cebu.
Sa maong ihap, 84 ka special special permits ang naisyu ngadto sa Vallacar Transit, ang tagdumala sa Ceres Bus, niadtong Lunes hangtod sa Huwebes ning semanaha.
Moabot sa dul-an 950 ang kinatibuk-ang mga bus nga nagbiyahian sa Sugbo.
Samtang, sa bus, giklaro ni Barili Konsehal Julie Flores, presidente sa Cebu South Mini Bus Operators Association (CSMBOA), nga wa magnihit ang mga mini bus diin 15 gikan sa iyang 20 ka units ang gipakyaw, pito alang sa lungsod sa Barili ug walo sa lungsod sa Tuburan.
Daghang bus ang gipakyaw gumikan sa liboan ka mga tawo ang ningtambong sa kalihokan diin apil sa nanumpa ang mga opisyal nga kanhi mga sakop ug kaalyado sa Liberal Party (LP) ngadto sa PDP Laban. (SCG) 
(SCG)
WALA magdahom si Communications Undersecretary Margaux “Mocha” Uson di­­­­hang gianunsiyo siya ni House Speaker Pantaleon Al­­­­­varez isip usa sa ilang line-up pagkasenador sa 2019 sa Partido Demokratiko Pilipino - Lakas ng Bayan (PDP-Laban) kagahapon atol sa mass oathtaking sa bag-ong mga miyembro sa partido sa Plaza Independencia.
Lakip sa gianunsiyo ni Alvarez sila si Presidential Spokesperson Harry Roque, kanhi pa­ngu sa Metro Mani­­la Develop­ment Authority (MMDA) Francis Tolentino, ug tulo ka congressman--Karlo Nograles sa Davao, Geraldine Ro­­man sa Bataan ug Alfredo Beni­­tez sa Negros Occidental.
Matod ni Uson nga dugay na siya nga gidapit ni Alvarez nga modagan pagkasenador apan wa siya’y plano.
“Kaya nagulat po ako ng sinasabi nila na inanunsyo raw po ni Speaker Alvarez na ako ay tatakbo bilang senador. Hindi ko po ito alam at hindi namin ito pinag-usapan,” matod ni Uson.
Mapasalamaton siya apan sa pagkakaron, pabilin ang iyang plano nga dili modagan, “At kung tatakbo man po ako, eto po ay dahil si Pangulong Duterte na mismo ang nagpatakbo sa akin.”
Ang unom ningtambong sa PDP-Laban oathtaking kagahapon atubangan sa kapin 50,000 ka mga Sugboanon nga supporters ni Duterte sa nagkadaiyang parte sa Sugbo.
Si Tolentino gitudlo ni Du­terte isip iyang political adviser niadtong Hulyo.
Samtang si Roque, kaniadto representante sa Kabayan Partylist mao na karon ang tigpamaba sa Presidente.
Si Roman sa iyang bahin mao ang labing una nga transgender woman sa nasod nga nahimong kongresista.
Giisip usab nga “one of the most powerful congressmen,” si Nograles ni Duterte kinsa Davao City 1st district respresentative.
Si Benitez, third district congressman sa Negros Occidental, niadto pa nga gianunsiyo ni Al­­va­­­­rez nga lakip sa senatorial line-up alang sa PDP-Laban sa 2019.
Gihangyo ni Alvarez ang ta­­nang mga Sugboanon nga a­­­na­­­a atol sa maong rally nga su­­por­­­­taran ang unang line-up ug himuong 12-0 ang resulta sa pi­­­­niliay agi’g suporta usab ni Duterte.
Mike gidasig
Mike gidasig
“Keep trying.”
Si Alvarez nagdasig kang kanhi Cebu City Mayor Mike Rama aron mahinabi si Du­terte ug malimpyohan ang iyang pangan sa gidudahang mga narco-politician.
Karon pa lang, nipasidaan na siyanga tangtangon isip mga miyembro sa PDP-Laban ang mga opisyal nga nakapanumpa isip bag-ong mga sakop kagahapon kon apil sila sa listahan sa narco-politicians ni Duterte.
“Naa koy listahan pero dili lang ko kahibawo karon kon pila kay pwerteng daghana...If makita nga naa didto pwede man na tangtangon,” sumala niini.
Si Alvarez namahayag nga ki­­­nahanglan malimpyohan u­­­­­­na ni Rama ang iyang ngan sa di pa ma­­himo nga sakop sa PDP-Laban.
“I think for me, pakigkitaan niya ang presidente and then present his case, explanation, proof nga wala jud... Para sa a­­­koa, there is always a way of rea­ching the president,” dugang sa house speaker atol sa press conference kagahapon sa Cebu Country Club, siyudad sa Sugbo.
Si Rama ang giingong apil sa listahan sa narco-politicians nga gihuptan sa presidente.
Ang kanhi mayor nihangop sa pamahayag sa House speaker.
“That’s a good development. I’m almost one step on the president’s office. Cause i already have all my papers in the office of Bong Go,” matod ni Rama nga nahinabi sa Superbalita Cebu kagahapon.
WA mahulga si Cebu City Mayor Tomas Osmeña nga kasagaran sa miyembro sa Team Rama kaalyado na karon sa Partido Demokratiko Pilipino - Lakas ng Bayan (PDP - Laban).
Giklaro usab sa Mayor nga wala siya mopadayag og interes sa maong political party nga ang Bando Osmeña Pundok Kauswagan (BOPK) mao ang himuon official party partner sa dakbayan sa Sugbo.
“Because the other side is paranoid. They think they will win by getting the support of Duterte,” matod ni Osmeña.
Dugang niini nga ang Sugboanon mao ang modesider kon kinsa ang pilion niini nga opisyal sa dakbayan sa Sugbo ug dili ang PDP-Laban.
“But my statement is very simple: It is the Cebuanos who (will decide who) the next local government officials will be, not PDP-Laban,” dason niya.
Matod ni Osmeña nga dili sila sa BOPK gusto nga mamahimong parte sa bisan unsa nga national political party apan giklaro niini nga tungod kay adunay sentimental value ang LP sa mga Osmeña mao nga naa siya mosuporta niini.
Giklaro usab niini nga wala niya pugngi ang ubang konsehal sa dakbayan sa Sugbo ubos sa BOPK kon gusto nila nga mamahimong miyembro sa PDP-Laban. (HBL) 
(HBL)
WAY report nga nadawat ang Control Tower sa tugpahanan sa Mactan kalabot sa nag-trending sa social me­dia nga taho kabahin sa sightings sa usa ka unidentified flying object (UFO).
Si Alain Tapusoc, duty supervisor sa Mactan Control Towe sa Mactan-Cebu International Airport nipasabot nga ang ilang buhatan maoy moabiso pinaagi sa paghatag og pagtugot sa mga abyon nga mobiya o motugpa sa runway.
Sa higayon nga adunay mamatikdan nga naglupad-lupad sa kawangan ang radar control, mopahibawo ngadto sa control tower kon aduna bay nagsingabot o milupad nga abyon aron magtukma ang ilang inpormasyon base sa nasigpatan diha sa radar.
“So far wa mi report anang unidentified flying object,” nahimuot nga pamahayag ni Tapusoc sa Superbalita Cebu.
Dugang niya nga nagbantay sila sa kawanangan alang sa kasigurohan sa mga abyon nga moabot o molupad. (FVQ)
(FVQ)
GIHUNONG na sa motorcycle ride-sharing services, Angkas, ang operasyon niini sa Sugbo sugod alas 6:00 sa miaging gabii, usa ka se­mana human gimandoan sa Land Transportation Franchising and Regulatory Board (LTFRB).
Didto sa Metro Manila, suspendido na ang operasyon sa Angkas sugod karong adlawa.
Ang mga tagdumala sa Angkas nangayo og pasaylo sa LTFRB ug publiko sa kahasol nga nahitabo.
Tinguha nila nga makig-estorya sa LTFRB ug ubang opisyal sa gobiyerno aron ma­pangitaan og paagi ang pagpadayon sa ilang operasyon.
Sila si Angeline Tham ug David Medrana, mga tagdumala sa Angkas nisuwat kang LTFRB Chairman Martin Delgra III, pinetsahan og Nobiyembre 16, 2017.
Sa suwat, kini nagpahibawo nga mohunong na ang Angkas pagdawat og bookings ug gamiton ang nahabilin nga mga adlaw sa pagpakigestorya sa ilang mga partner ug pagtuki kon unsaon nga padayon sila nga masuportaan.
Gusto nila mahinabi ang mga opisyal sa LTFRB alang sa kaayohan sa mga pasahero.
“Being such a new technology, we believe that with innovations in transport, regulation is a natural course for government to take,” tipik sa maong suwat sa Angkas.
Matod nila wa sila mahibawo kon asa angay moadto o kon asa nga ahensiya angay sila nga mo-apply.
Apan alang LTFRB  7 Director Ahmed Cuizon way pagtugot gikan sa ilang buhatan ang Angkas hinungdan nga illegal ang operasyon niini bisan kon nagpakaaron-ingnon kini nga Transport Network Company (TNC) samtang ang mga member-partner niini nagpakaaron-ingnon usab nga nagmaneho og transport network vehicle services (TNVS).
“Sa atong balaod, bawal ang motorcycle, dili pwede pasaheroan. Unless laws are changed,” pagpasabot ni Cu­izon.
Ang direntor nitambag sa Angkas nga mag-usab og negosyo kon gusto niini nga mahimong legal ang operasyon sama sa paghatod og mga suwat, dokumento o parcel.
Sa miaging semana, gipapahunong sa LTFRB ang Angkas human nasuta walay business permit. 
Sa pagkakaron, mahimong makaabli sa site sa Angkas apan dili mahimong maka-book. (SCG)
(SCG)
TUNGOD sa pagkadismaya sa pagpaguba sa Cebu City Government sa ilang mga Barangay Tanod Outpost, protesta ang gihimo sa Barangay Ermita kagahapon.
Apan si Cebu City Mayor Tomas Osmeña nagkanayon, "fine, as long as they will not disturb the peace, that’s okay, that’s democracy. They can scream they can stand to their heads; they can climb to ninth floor and jump out to the building. They can do whatever they want, okay ra.”
Ang barangay nagtuo nga ang tanod outpost dako og tabang alang sa daling pagresponde kon adunay mga hitabo may labot sa peace and order sa Carbon Public Market.
Sa miaging semana, ang Prevention, Restoration, Order, Beautification and Enhancement (PROBE) team mipatuman sa Septiyembre 22 sa demolition order sa mga outpost nga giingong ilegal nga gitukod sa Carbon.
Kini ang nahimutang sa Freedom Park Zone III ug Zone VI, Escario Street Zone VII, Quezon Boeulevard Zone V, VIII ug IX ug Unit III Carbon Publci Market Zone IV. (HBL) 
(HBL)
MOHATAG og P2,000 ang kagamhanan sa dakbayan sa Sugbo isip monthly  incentive allowance sa mga Barangay Fire Volunteer Brigade sa syudad.
Base sa memorandum nga gipirmahan ni Cebu City Ma­yor Tomas Osmeña niadtong Nobiyembre 8, napulo lang matag barangay ang mahatagan sa maong incentive.
Gikinahanglan nga mosumiter ang Barangay Fire Volunteer Brigade og 10 ka pangan sa fire volunteer personnel nga makadawat sa allowance.
Ang maong lista kinahanglan nga giendorso sa Barangay Kapitan sa barangay ug kinahanglan nga mapamatud-an sa Cebu City Fire Marshall nga ang maong mga pangan gipaubos sa firefighting training.
“Each Barangay Fire Volunteer Brigade must submit their respective Monthly Accomplishment Report,” tipik sa maong memorandum.
Kinahanglan nga mabutang sa Monthly Accomplishment Report ang fire incidents, fire preventions activities, forum, training ug uban pa. (HBL) 
(HBL)
HUMAN nasayran nga anaa sa habig sa kagamhanan sa dakbayan sa Sugbo ang kalangay sa paghatag sa hinabang sa Surigao del Norte, gianunsiyo ni Cebu City Mayor Tomas Osmeña nga ipadayon paghatag ang P2 mil­yones nga financial assistance sa dakbayan sa maong dapit diin naapektohan sa linog niadtong Pebrero ning tuiga.
“My apologies to Surigao, it’s not their fault, our fault,” dugang ni Osmeña.
Dugang niini nga walay gihimo si Nagiel Bañacia, ang pangu sa Cebu City Disaster Risk Reduction Management Office, human kini milarga sa China og usa ka buwan.
Si Bañacia maoy gitahasan sa mayor nga mohimo og assessment sa dapit ug kon unsa ang matabang sa siyudad ngadto sa apektado sa linog.
“That’s why I’m relieving Nagiel to all his foriegn jobs for Sister City and things like that, that’s been transfered to Alvin Dizon,” matod ni Banacia.
Dugang sa mayor nga si Bañacia iyang gitahasan nga makig-coordinate sa Surigaro del Norte aron matunol na ang maong hinabang.
Apan nagpabilin ang desisyon ni Osmeña nga dili  na ihatag ang P10 milyones nga hinabang sa Ormoc City.
“But no apologies to Ormoc, your mayor deserves what he gets.” (HBL)
(HBL)
MAASIN CITY, SOUTHERN LEYTE - Gipangita sa Coast Guard ug kapulisan sa Maasin City ang usa ka mananagat nga nawala. 
Base sa spot report, usa ka Jovelyn Quibal, taga Barangay Ibarra, Maasin City ang miduol sa Maasin PNP tungod sa pagkawala sa iyang amahan nga si Inocencio Quibal, 72. 
Alas 4 sa kadlawon sa miaging adlaw, mibiya ang iyang amahan gikan sa ilang balay aron managat. 
Pagka alas 5, nakit-an sa laing mananagat nga si Ricardo Maglinte ang sakayan ni Inocencio nga naglutawlutaw sa kadagatan sakop sa Barangay Asuncion. 
Miduol ang kapulisan sa Maasin ngadto sa Coast Guard alang sa search operation. (JKDP) 
(JKDP)
MAHAPLAG, LEYTE - Patay ang usa ka 50 anyos nga ginang human gitigbas sa iyang bana sud sa ilang balay sa Barangay Malinao, Mahaplag Leyte. 
Giila ang biktima nga si Violeta Integro, 50 samtang ang suspek mao iyang bana nga si Julian Integro, 53. 
Matod ni P/SInsp. Ryan Delima, hepe sa Mahaplag PNP, nga alas 3 sa kaadlawon nahitabo ang pagpanigbas diin nahinanok sa pagkatug ang asawa ug ubang anak. 
“Kalit daw mibarog ang suspek unya nagkuha og sundang unya gitigbas iyang asawa og ka tulo,” matod ni Delima. 
Dunay samad dinuggaban sa iyang paa ug sa ulo ug naputol ang tuo nga kamot sa biktima. (JKDP) 
(JKDP)
TACLOBAN CITY - Patay ang usa ka pulis human kini maghikog pinaagi sa pagpusil sa iyang ulo gamit ang iyang service firearm. 
Giila ang biktima nga si SPO4 Dennis Diaz, 47, deputy chief sa San Isidro Leyte Police Station. 
Matod ni P/CInsp. Alex Echon, hepe sa Station 1 sa Tacloban City PNP, nakompirmar nga naghikog si Diaz, alas 3 pasado sa kaadlawon tungod sa CCTV footage sa lugar. 
Blangko pa ang kapulisan sa rason sa pagpakamatay sa pulis. 
“Wa may sulti ang pamilya unya ang iyang mga kauban ingon man nga wa sab sila nabantayan kung naa ba kontra or problema,” matod ni Echon. 
Dugang ni Enchon nga gikan nagpa-check up si Diaz. (JKDP) 
(JKDP)
TAGBILARAN CITY, BOHOL - Garbo sa lalawigan sa Bohol ug sa laing lima ka mgalungsod human nakuha ang Seal of Good Local Governance (SGLG) nga pasidungog gikan sa Department of Interior and Local Governance (DILG). 
Gikatakda nga pasidunggan sa SGLG award ang lalawigan sa Bohol, siyudad sa Tagbilaran ug ang lungsod sa Alicia, Bien Unido, Duero ug Tubigon karong Nobiyembre 27, 2017 sa Manila Hotel.
Adunay 81 ka mga lalawigan sa tibuok nasod, 28 lamang lakip na ang Bohol ang napili nga gantihan sa SGLG karong tuiga. 
Ang mga SGLG awardees sa 2017 makadawat og ganti nga salapi ug SGLG Glass marker. 
Ang Bohol makadawat og P7 milyones samtang ang Tagbilaran may P5 milyones ug ang upat ka lungsod adunay P3 milyones. (LTB)
(LTB)
TULO ka mga traffic enfor­cer sa Traffic Enforcement Agency of Mandaue (Team) gisuspenso tungod kay nakuhaan og hulagway nga nagsakay og mga mo­tor, duha kanila way helmet samtang ang usa nagpasakay sa iyang apo gikan sa tunghaan gamit ang government vehicle. 
Gawas sa tulo, giimbistagar usab karon sa Team ang usa sa kawani nga nagmotor apan wa magsiga ang tail light niini. 
Ang mga kalapasan sa mga enforcer nakuhaan mismo og hulagway ug nikatap na sa social media. 
“Naa tay tulo ka enforcer karon nga atong gisuspenso kay lain sad kaayo tan-awon nga istrikto mi sa Team but among enforcer abusado. Di sad mi mosugot ana. Dapat mag-una ang disiplina sud sa among organization before ngadto sa laing mga tawo,” ni Glenn Antigua, pangulo sa Team sa dihang nahinabi sa Superbalita Cebu kagahapon. 
Paambit niya nga mismo ang City Legal Office maoy nidesisyon kon pila ka adlawng suspensuhon ang mga enforcer nga nagpabadlong. 
Ang unang enforcer kinsa nag- Type A nga uniporme sakay sa iyang motor gisuspenso og 15 ka adlaw. 
Ang ikaduhang enforcer nga gisuspenso ug 17 ka adlaw na­­kuhaan og hulagway nga nag-angkas ug habal-habal nga gii­­sip nga iligal ang operasyon. 
Gisuspenso sab og 25 ka adlaw ang ikatulong enforcer tu­ngod kay nagpaangkas sa iyang apo nga way helmet, kinsa gituohang gikuha niya gikan sa tunghaan apan ang gigamit nga government vehicle. 
Matod ni Antigua nga ang kalapasan sa ikaupat nga enforcer nga giimbestigar mao nga depektuso ang tail light niini. 
“Kami istrikto kaayo mi ana kay mao na ang mga concern sa mga tawo nga magsunod silag sak­yanan nga di makita nila nga wa diay silay gisundan kay way depektibo ang tail light. Bisag moingon pa ta nga wa ko kahibaw, mao baya na ang rason sa mga motorists nga wa kahibaw nga dakpon niya di ta kapasaylo kay mo-isyo gyud ta, niya atong enforcer ato hinuong pasayluon?” pasabot ni Antigua. 
“Lisod man gud nga atong gipangdakop sa karsada naay violation nga kita nuon naay violation,” matod niya.
UNIDENTIFIED flying object (UFO) o falling star? 
Kini maoy dakong pangutana sa mga netizen nga nagkanayong nakakita og katingad-an sa kalangitan niadtong Miyerkules sa hapon.
Pipila ka mga social media users ang niingon nga nakakita sila og nagkidlap-kidlap nga hayag sa kalangitan sa mga dakba­yan sa Mandaue ug Lapu-Lapu.
Pasado alas 5 sa Miyerkules sa hapon, paingon unta nga mouli si Earl Tongcos, 24, taga Lamac, Consolacion gikan sa iyang gitrabahuan sa Brgy. Tabok, dakbayan sa Mandaue.
Sa diha siya gawas sa ilang buhatan, may nakit-an si Tongcos nga bidlisiw sa hayag.
Sa interbyu sa Superbalita Cebu, si Tongcos niingon nga duha ka  “falling star” ang iyang nakit-an.
Adunay pagka-blue ang kolor  sa una nga iyang gihulagway nga hayag kaayo.
Mga 30 sigundos human niini, gisundan kini’g naay pagka-green nga daw natagak nga suga sa kalangitan.
Paambit ni Tongcos ning man­talaan nga dagko’g ikog ang iyang mga nakit-an sa langit ug nagtuo siya nga kini kometa.
“Nipuyong ko ug nag-wish nga modaghan akong uyab ug ma-release na ang 13th month pay,” ni Tongcos sa dihang gipangutana unsay iyang gihimo pagkakita niini.
Kini nakuhaan sab og video sa dash cam sa sakyanan ni Andre Antonio Pe Sungahid. (JPP)
(JPP)
IDUSO sa Team Rama si Bise Mayor Edgardo Labella nga maoy mangulo sa Partidong Demokratikong Pilipino-Laban (PDP-Laban) sa dakbayan sa Sugbo nga maoy partido ni Presidente Rodrigo Duterte.
Si Labella kinsa maoy presiding officer sa City council maoy nakadawat og imbitasyon gikan sa PDP-Laban headquarters para mangulo sa kalihukan karon sa Plaza Independencia.
Gawas ni Labella, gidapit usab silang Konsehal Joel Garganera, Raymond Garcia ug mga kaubanan, gawas sa ilang founder nga si kanhi mayor Michael Rama.
Di usab motambong si Konsehal Pastor Alcover ug Edu Rama.
Si Garcia niingon nga kon mapili si Labella isip presidente sa PDP-Laban sa Cebu City, dako ang purohan nga siya ituboy sa Malacañang isip standard bearer sa 2019 elections.
“That is already a step forward. Kita nga maoy gipili sa PDP unya si Vice Mayor Edgardo Labella will most probably bring the torch of PDP also in Cebu after this.  Whether or not he will be named  as standard bearer of Cebu City for PDP remains to be a question but dako na kaayo og chance nga siya,” padayag ni Garcia. (PAC) 
(PAC)
GIBANABANANG 50,000 ngad­to sa 60,000 ka mga ta­wo, apil ang mga mayor sa kalungsuran sa lalawigan sa Sugbo, ang manumpa sa Partido Demokratiko Pi­­lipino–Lakas ng Bayan (PDP-Laban) karong hapon sa Plaza Independencia, da­k­­bayan sa Sugbo.
Si House Speaker Pantaleon Alvarez ang mangu sa mass oath-taking sa alas 2 sa hapon.
Si Mike Pato, co-founder ug presidente sa Bisaya Na Pud Movement, nibutyag nga dili lang mga pulitiko ang manumpa kondili apil usab ang ordinaryo nga mga tawo nga ningpaluyo sa pagdagan ni Presidente Rodrigo Duterte sa miaging piniliay.
Matod niya daghan nang mga pulitiko nga mga Sugbuanon ang nakanumpa na sa PDP-Laban ug ang mahitabo karong hapon ang labing dako sa pagkakaron.
“Kani siya naay involvement ang mga tawo, dili lang politicians. This is a manifestation of their support sa presidente nga gusto og kausaban,” pahayag ni Pato sa pakighinabi sa Superbalita Cebu kagahapon.
Duha ang mahitabo karong hapon, una, ang basic orientation seminar sa partido ug sundan sa mass oath-taking sa bag-ong mga miyembro.
Siya nitug-an nga apil sa moitsa sa ilang suporta sa partido ang 62 ka mga barangay kapitan sa dakbayan sa Sugbo ug ang mga sakop sa One Cebu Party nga gipangulohan ni Kong. Gwen Garcia.
Una nang gibutyag ni Gobernador Hilario Davide III nga motapon sa PDP-Laban ang mga mayor sa ikaduha ug ikapito nga distrito sa Sugbo nga kanhi mga sakop sa Liberal Party sa miaging 2016 presidential elections.
Apil sa gabinete ni Duterte nga motambong sa kalihokan si Department of Energy Secretary Alfonso Cusi, Government Service Insurance System (GSIS) board of trustees member Jesus Clint Aranas ug ubang mga opisyal. 
Si DavideI bukas sa posibleng koalisyon tali sa Liberal Party ug Partido ng Demokratikong Pilipino- Lakas ng Bayan (PDP-Laban) dinhi sa Sugbo apan di siya mobiya sa LP.  
Sama sa gobernador, magpabilin sa usab sa ilang orihinal nga partido ang mga sakop sa Barug Alang sa Kauswagan ug Demokrasiya (BAKUD) Party, nga nakabase sa 5th district.  
Lakip ang pipila ka mga board member sa probinsiya sa Sugbo sa pagtapon.  
Kini sama nalang nilang Yolanda Daan ug Raul Bacaltos sa First District, nga sakop usab ni Cong. SamSam Gullas.  
Hinuon, si Bokal Glenn Bercede lamang sa 6th district ang personal nga nananghid kaniya sa mga board members nga mobiya na sa LP.  
Si Bercede kaalyado unta ni Davide sa Liberal Party (LP) sa sixto distrito apan nakahukom kini nga mobalhin sa administration party aron makauban ang uban pang opisyal sa 6th district ug sa Mandaue City. 
Sa sixto distrito, si Conso­lacion Mayor Teresa Alegado nalang ang nagpabilin sa LP samtang nakatapon na sa PDP-Laban silang Mayor Luigi Quisumbing sa Mandaue, Mayor Therese Sitoy-Cho sa Cordova, Bokal Jongkie Ouano ug Kongresista Jonas Cortes. (dugang taho ni AZDL) 
(dugang taho ni AZDL)
HUMAN nakatugpa sa duol sa Malaybalay, Bukidnon, gamay ang kahigayonan nga mopadung sa Kabisay-an labi na sa Sugbo ang low pressure area nga gibantayan sa Philippine Atmospheric, Geophysical and Astronomical Services Administration.
Si Alice Canasa, weather specialist sa Pagasa Mactan, niingon human ni-landfall ang LPA sa Malaybalay alas 3 kagahapon sa hapon, minos ang kahigayonan nga mosaka kini og balik padung sa Kabisay-an.
Matod niya daghang mga bukid ang Malaybalay nga kon mabanggaan sa LPA, posible kini mabungkag.
Base sa ilang data, nius-os ang LPA nga anaa sa coordinates nga 8.1 amihanan, 125.2 silangan ug kon way pag-usab sa irog o direksyon, magpabilin kini sa Mindanao.
Apan bisan kon way direkta nga epekto sa Kabisay-an labi na sa Sugbo ang dautang panahon, pabilin masinati ang madag-umon nga kalangitan ug katag ngadto sa pagkalapad nga mga pag-ulan sugod kagabii hangtod karong hapon.
Samtang, kasarangan ngadto sa pagkabaluron ang ka­dagatan sa Kabisay-an, gumikan sa amihan. 
Kagahapon, ang Sugbo nakasinati og mapanganuron nga panahon ug pat-ak nga mga uwan. (SCG) 
(SCG)
GIPAABOT nga masulbad na ang kahuot sa dagan sa tra­piko sa barangay Tabunok, dakbayan sa Talisay human nga ang mga traysikol ug mga habalhabal aduna nay temporaryong parkinganan sa duol ra usab.
Kini maoy gibutyag ni Mayor Eduardo Gullas human gipirma­han sa kagamhanan sa Talisay ang usa ka memorandum of  ag­ree­ment (MOA) tali sa tag-iya sa luna.
Si Assistant City Legal Officer Atty. Rocky Bas nibutyag nga ang luna nahimutang sa Rafael Rabaya Road duol sa flyover ug sa merkado mismo sa Tabunok.
Ang managtiayong Marlito  Uy nga nakabase sa lalawigan sa Bohol, tag-iya sa luna, nitugot nga gamiton lang una kini sa siyudad nga way bayad sulod sa tulo ngadto sa unom ka buwan.
Silang mga opisyal nilarga sa Bohol aron buhaton ang usa ka pinirmahay sa MOA.
Matod ni Bas nga magamit kini hangtod nga mahuman ang merkado sa Tabunok ug mahimo nang magamit ang parking area sa bag-ong merkado.
Apan dali usab niyang giklaro nga samtang di pa gamiton sa tag-iya ang luna, gamiton  kini sa Siyudad nga libre. (DRT) 
(DRT)
MGA motorista gipahinumduman nga pipila sa mga kalsada sa dakbayan sa La­pu-Lapu ang sirhan gumikan sa mga kalihokan sa nagsingabot nga kapistahan karong Nobiyembre 21, 2017.
Karong Sabado, Nobiyembre 18, diin ipahigayon ang Civic Military Parade way mga sakyanan ang makasulod sa dalan S. Osmeña, A. Tumulak (gikan sa Merjen paingon sa Canjulao junction), Ceres ug ang Hoopsdome road.
Ang  road closure nga naglibot sa Poblacion paingon sa Hoopsdome magsugod sa 10 a.m. ngadto na sa 2 p.m.
Sa mga motorista nga manukad sa Mandaue City ug MEPZ 1 nga mopaingon sa Looc, Babag ug Cordova mosubay sa Mantaue road, turn right sa dalan Ompad, left sa B.M. Dimataga St., left P. Rodriguez St. ngadto na sa ilang destinasyon.
Samang rota ang subayon niadtong mga sakyanan gikan sa Tamiya paingon sa lungsod sa Cordova, Looc ug Babag.
Sa kadtong mga motorista nga maggikan sa lungsod sa Cordova paingon sa Mandaue o MEPZ 1 mosubay sa P. Rodriguez St., turn right sa Lopez Jaena St. right sa Ompad St. ngadto sa ilang tagsa-tagsang destinasyon. (FVQ) 
(FVQ)

TINUN-AN sa grade-9 nga nisulod og katabang sa panimay miambak sa ika-tulong andan sa balay sa iyang amo sa Abores St., Barangay Bulacao, dakbayan sa Talisay niadtong Miyerkules, alas 6:00 sa gabii.
Luwas kini ug nahiagom lang og piang sa iyang tiil.
Ang katabang (ngalan gipugngan sa Superbalita Cebu) usa ka 20-anyos nga lumad nga taga dakbayan sa Toledo.
Base sa imbestigasyon ang katabang dunay anak apan padayon kining nitungha isip grade 9  samtang nisulod kini og katabang sa panimay.
Si SPO3 Yvonne Ilustrisimo sa Talisay City Police Station nibutyag nga ang amo sa katabang niingon nga ang batan-on magul-anon na kini sa pipila ka adlaw tungod sa problema sa ilang pamilya sa Toledo.
Sa miaging adlaw kalit lang kini nga niambak sa ikatulong andana sa balay paingon sa karsada.
Daling gidala sa Talisay City District Hospital si Tolin, apan wala siyay dakong kadaut gawas lang sa bali sa iyang tiil nga nahiaguman.
Ang kapulisan sa Talisay nagtuo nga personal nga prob­lema maoy hinungdan sa iyang pagsuway og pag­hunos sa kinabuhi.
Usa ka tuig siya nga nag-eskuyla sa Tali­say samtang nitrabaho usab isip katabang ug ang iyang anak gibilin sa Toledo. (DRT)
(DRT)
GUPUSIL-PATAY sa wala mailhing tawo ang usa ka gituohang tulisan ug nalambigit sa ilegal nga drugas sa dakbayan sa Talisay.
Nahitabo ang pagpamusil sa N. Bacalso sa Barangay Lawaan 1, Talisay niadtong Miyerkules,  pasado alas 10:00 sa gabii.
Base sa imbestigasyon sa kapulisan ang namatay giila nga si Marlon Randoy, 28, ulitawo nga nagpuyo sa sitio Lawis, Barangay Maghaway, Talisay.
Si SPO3 Yvonne Ilustrisimo miingon nga si Randoy sakay sa iyang motorisklo paingon na unta sa habagatang bahin.
Apan pag-abot sa dapit, usa ka tawo nga gituohang nag-atang ni Randoy, ang mipusil niya.
Naigo sa nagkadaiyang bahin sa lawas si Randoy ug kini namatay sa tambalanan.  
Nagsakay usab og itom nga motorsiklo ang nagpusil ug walay plate number ang motor.
Nakuha gikan ni Randoy ang usa ka .45 nga armas nga dunay upat ka buhing bala sa magazine.
Samtang nakakuha usab sila og tulo ka kabhang sa .9mm nga bala nga gituohan maoy gigamit sa pagpusil.
Matod sa kapulisan nga si Randoy nalambigit sa ilegal nga drugas ingon man pagpanulis dili lang sa Talisay apan apil na sa mga silingang lugar. (DRT) 
(DRT)
ANG direktor sa Police Regional Office (PRO) 7 nipasupot og mga sugyot nga angayang ipatuman atol sa mga kalihukan sa Sinulog sunod tuig, sama sa pagpatunhay sa Basilica Mi­nore del Sto. Niño nga iyang gihulagway nga duukon sa daghang tawo. 
Subsub na ang pagpangandam sa kapulisan alang sa si­guridad sa sinulog nga naila na sa tibuok kalibutan nga bisitahon sa daghang mga langyaw ug lokal nga turista. 
Tungod niini, matod ni Chief  Supt. Jose Mario Espino sa PRO 7 nga angayang tutukan sa kapulisan lakip na sa mga opisyal sa simbahan ang mga relehiyusong kalihukan samtang nagsaulog sa kapistahan. 
Dili na bag-o ni  Espino ang Sinulog sanglit matag tuig naa siya sa Sugbo aron motuman sa iyang saad sanglit usa siya sa mga deboto ni Sr. Sto. Niño apan makausa wala pa siya makasulod sa Basilica panahon sa maong okasyon tungod sa kadaghan sa mga tawo nga magdasok sa simbahan. 
Usa kini sa iyang hatagan og sulosyon uban ang kadagkoan sa Basilica sama sa pagdili na sa mga sidewalk vendor nga makapaninda duol sa simbahan ug paghikling sa mga deboto nga diha na nangatulog. 
Nakita usab niya ang ka pe­­l­igro sa disgrasya sa sulod mismo sa Basilica kung motumaw ang gamayng kagubot sanglit walay insaktong agi-an sa mga tawo kung dunay mahitabong emerhensya. 
Iyang ilakip sa pagsugyot atol unya sa tigom sa kapulisan ug sa kadagkoan sa simbahan nga mag butang ug hall way aron didto mosubay ang mga tawo nga mosulod ug gawas sa Basilica. 
Usa ka semana sa dili pa ang mga kalihukan sa Sinulog sa simbahan magbutang na ang PRO-7 ug mga personnel aron maoy mobadlong sa mga tawo nga diha na sa kilid sa Basilica mamuyo. 
“Na-experience ko talaga never akong nakapasok sa loob na kailangang I correct that is my promise kay Sto. Niño na ayusin natin talagang everybody will have an easy going in and out of the church, my re­commendation also na free ang basilica from all the vendors,” matod ni Espino. 
Mangayo og abag ang PRO-7 sa kagamhanan sa siyudad sa Sugbo sa pagpatuman niini. 
Una na kining naisa sa simbahan sa nanglabay nga katuigan apan wala kini matuman ug sila nanghinaot nga mahimo na kini sa sunod tuig. 
Wala usab siyay pagsupak sa pagpawong sa signal sa tanang cellsite atol sa sinulog grand parade nga gihimo sa milabayng sinulog lakip na ang pagpatuman sa gun ban usa ka adlaw sa dili pa ang kalihukan. 
Gihangop usab sa PRO-7 director ang pagdili ni Cebu City Mayor Tomas Osmeña sa  street party ug pag inom sa ilimnong makahubog sa Mango avenue ug Fuente Osmeña rotunda aron kalikayan ang posibling kasamok inay didto na lang kini himuon sa South Road Properties (SRP). (AYB) 
(AYB)
AYAW kabalaka kon unsay nahitabo sa aiport karon, drama lang kini.
Ang Mactan Cebu International Airport (MCIA) sa  dakbayan sa Lapu-Lapu mohimo og  simulation exercise (Simex) diin hijacking ang scenario.
Usa kini sa pagbansay sa  posible nga hijacking sa usa sa mga abyon nga motugpa Mactan airport ug dunay mock fire scene sa runway 22 human pagkahagsa sa usa ka abyon nga sa nahagsa ug nagkayo.
Sa maong paagi masuta ang katakos sa fire and rescue team sa MCIA sa pagpawong sa kayo ug pagluwas sa mga natanggong nga pasahero.
Ang PNP Aviation Security Group maoy mangulo sa Simex nga magbansaybansay sa mga epektibong paagi sa alang sa counter hijacking ope­ration. 
Matod pa ni SPO4 Lee Ma­rinduque sa Avsegroup nga dako og matampo ang maong simulaton exercise ilabi na nga gipalapdan ang terminal sa MCIA kansang soft opening mahitabo sa buwan sa Hunyo sunod tuig.
Mga pasahero ug kawani sa tugpahanan ang pahibaw-on sa maong Simex aron dili magkaguliyang sa pagtuo nga adunay terorista nga nang hijack ingon man tinuoray nga sunog nga niulbo tumoy sa runway sa Mactan aiport. (FVQ) 
(FVQ)
MGA mayor ug ubang mga opisyal sa kagamhanan nga lakip sa listahan sa narco politicians ni Presidente Rodrigo Duterte gi-ban sa pagtambong sa mass oath-taking sa Partido Demokratikong Pilipino-Lakas ng Bayan (PDP-Laban) ugma, matod ni Nixon Dizon, presidente sa partido sa Cebu Province.
“In as much as we want to welcome everyone into the fold, there are party rules to follow, particularly in terms of recruitment and membership. The best way for these personalities who are in the “Duterte list” is to clear their names first before they can participate with any party activities, such as mass oath taking and rallies,” siya nagkanayon sa usa ka pamahayag.
Si kanhi mayor Michael Rama gitumbok ni Duterte nga protector ug hangtod karon, wa pa tangtanga sa Presidente ang iyang ngalan.
Sa laing press statement,  si Bisaya Na Pud Movement co-founder ug president Mike Pato niingon nga dunay way giklarong pagdili sa pagpanumpa aron magpasakop sa PDP-Laban batok sa mga mayor ug indibidwal nga naa sa listahan sa presidente ug kinahanglan kining tahuron.
Mga sinaligang kauban ni Duterte sa partido nga naglakip kanila ni House Speaker Pantaleon Alvarez ug Senate President Aquilino Pimentel III mangulo sa kadagkuan sa PDP-Laban nga maoy mopapanumpa sa 50,000 ka bagong mga miyembro, nga naglakip sa mga municipal ug city mayors in Cebu sa lalawigan sa Sugbo.
Sa wa pa ang pagpahibawo, si Rama niingon nga di siya manumpa sa PDP-Laban bisan kon kadaghanan sa iyang mga kaalyado nanambong.
Si Rama niingon nga wa siya imbitara sa pulitikanhong grupo ni Duterte apan siya malipayon nga sagad mga konsehal sa Barug Team Rama mangapil.
“I thank the PDP-Laban hierarchy that they have chosen Barug Team Rama family to be affiliated (with them). It is so good to hear it’s not the party of our opponent that will be joining this coming Friday,” sulti niya sa mga reporter.
Si Rama niingon nga mao na kini ang iyang baruganan sukad pa kaniadto nga di siya manumpa sa mao nga partido samtang siya naninguha nga tangtangon siya sa listahan ni Duterte.
Gawas kang Rama, si Daanbantayan Mayor Vicente Loot gilakip sa listahan.
Bag-o ra usab nga gitangtangan sa iyang police power si Ronda Mayor Marianito Blanco III tungod sa giingong ka­lambigitan sa illegal drugs.
Ang tulo pulos nanghimakak nga duna silay kalambigitan sa illegal drugs.
Gawas kang Rama, di mo­tambong sila si Konsehal Jun Alcover ug Edu Rama.
Si Alcover kritiko na ni Duterte bisan wa pa siya mapili nga opisyal sa Siyudad.
Si Konsehal Raymond Garcia, pangulo sa PDP-Laban sa Cebu City, nagkanayon nga pagasugdan ang programa alas 2 sa hapon karong Nobyembre 17.
Si Kapitan Phillip Zafra sa barangay Tisa ug presidente sa Association of Barangay Councils, nagkanayon nga gusto nga motapon ang mga barangay officials ngadto sa PDP Laban sanglit ilang nagustohan ug nasubay sa ilang kagustohan ang gipatuman nga polisiya ni Duterte sama sa pakigbatok sa krimen ug giyera batok sa ginadiling drugas.
Si Rama nagkanayon iyang gitugotan ang labing daghan 65 ka mga barangay kapitan sa siyudad nga ilang kaalyado uban sa gatusan ka barangay konsehal sanglit ang ilang  gitan-aw mao ang kaayuhan sa dakbayan.
Samtang elected officials sa kagamhanan sa dakbayan sa Lapu-Lapu motambong sa mass oath taking sa PDP Laban.
Si Mayor Paz Radaza maoy mangulo sa konseho sa Lapu-Lapu sa ilang pagtambong.
“Kami sa city naka-sworn in nami,” pulong ni Radaza ngadto sa mga tigbalita.
DUGANG 30 ka mga barangay sa probinsiya sa Sugbo ang girekomendar sa Cebu Provincial Anti-Drug Abuse Office (CPADAO) nga ideklarar nga drug cleared.  
Nalangay ang pagdugang sa mga drug-cleared barangays sa Sugbo human nabakante ang posisyon sa director sa Philippine Drug Enforcement Agency 7 nga maoy chairman sa oversight committee. 
Matod ni CPADAO Executive Director Ivy Meca hayan madugangan na ang unang 160 ka mga drug-cleared barangays sa Sugbo human giduso na sa iyang opisina ngadto sa PDEA7 ang dugang 30 ka mga barangay nga ipadeklarar nga drug-cleared. 
Si PDEA7 Director Emerson Margate maoy mo-validate kon nakapasar ba sa lagda. 
Mag-convene na ang komitiba karong Nobiyembre 23. 
Sigun ni Meca, nalangay kini human nabakante ang posisyon sa pagbiya ni Yogi Felimon Ruiz. (AZDL) 
(AZDL)
PIPILA ka mga oras human gipasuspenso ni Lapu-Lapu City Mayor Paz Radaza ang pagpanghatag og bakuna ngadto sa Pajac Barangay Health Center, mianunsiyo ang Department of Health (DOH) 7 nga padayon ang pagpamakuna sa tanang health center lakip na usab ang nahisgutang dapit.
Kini bisan kon adunay imbestigasyon nga gihimo kalabot niadtong kamatayon sa duha ka mga masuso.
Ginikanan nila ni Ghirvaughn McReign Limpangog, tulo ka buwan, ug Ayesha Mae Suson, upat ka buwan, mibasol sa gihatag nga immunization vaccine sa barangay ug natuo nga maoy hinungdan sa ilang kalit nga kamatayon.
Giduaw ni Radaza ang haya sa duha ka mga bata kagahapon diin iyang gipahibawo ang tagtungod nga adunay imbestigasyon nga gihimo ang city attorney’s office kalabot sa hitabo.
Gisusi karon ang pamaagi nga gihimo sa barangay health worker (BHW) sa Pajac sa ilang pagpamakuna ngadto sa kabataan.
Giklaro sa mayor nga well-trained ang mga BHW sa ilang mga trabaho diha sa health center ubos sa pagdumala sa city health office.
Nakanayon ang mayor nga ang kopya nga ilang madawat gikan sa DOH 7 usahon sa buhatan sa city attorney alang sa ilang gihimong parallel investigation.
“Maka-ingon ta nga isolated case ra ni,” matod ni Radaza ngadto sa mga tigbalita.
Hayan adunay information dissemination nga himuon ang city health office kalabot niini aron nga mapasabot pag-ayo ang mga ginikinan kabahin sa paghatag og bakuna, ilabi na nga dili kalikayan niadtong nahadlok na nga magpa-immunize sa ilang mga anak.
Samtang kagahapong adlawa gilubong na si Limpangog sa sam-ang Katoliko sa Lapu-Lapu uban sa panghinaot sa iyang kabanay nga makorehi-an ang paagi sa health center aron di na masubli ang nahitabo.
Sa naunang pamahayag ni Ariel Igoy, 45, apohan ni Baby Ghirvaughn, wa silay plano nga mokiha ngadto sa hingtungdan.
Sa habig sa mga Suson ila unang hiposon ang ilang minatay nga gikatakdang ilubong karong adlawa.
Base sa death certificate nga giluwatan sa Vicente Sotto Memorial Medical Center (VSMMC) namatay ang mga bata sa Nobiyembre 11, 2017 sa 2:20 sa hapon, cause of death ni Limpangog mao ang meningitis samtang severe dehydration ang kang Suson.
Imbestigar
Imbestigar
Giumol na sa Department of Health (DOH) 7 ang Regional Adverse Effects Following Immunization Committee (RAEFIC) aron mohimo og pakisusi kabahin sa kamatayon sa duha ka mga masuso.
Apan bisan pa sa mga pasangil, hugtanong gisalikway sa kadagkuan sa DOH 7 nga tungod sa bakuna ang kamatayon sa duruha.
Matod ni DOH 7 Regional Director, Dr. Jaime Bernadas, nga 5-man team ang RAEFIC diin pangulohan kini ni Dr. Mitzi Chua, usa ka infectious disease specialist.
Dugang ni Bernadas nga 2013 pa gigamit ang Pentavalent vaccine sa nasod diin panagang kini sa Diphteria, Pertussis, Tetanus, Hemiphilus, influenza B ug Hepatitis B.
Samtang dugay na usab nga gigamit ang Oral Polio Vaccine (OPV) sa nasod diin parehong nakapasar ang standards niini sa World Health Organization (WHO).
Gihatag kini sa mga bata nga nagpangedaron og usa, tulo ug unom ka buwan nga bata.
Ikaduha nga dose na ang parehong bakuna ug matod pa ni Dr. Rodolfo Berame, health officer sa Lapu-Lapu, “kon naa pay effect sa Pentavalent ug sa OPV vaccines, adto na unta sa 1st dose.”
Dugang ni Bernadas nga usa ning local irritation ug dili taas nga hilanat ang kasagaran nga side effect sa bakuna, apan di moabot sa seizure.
NANGITA og hustisya ang pamilya sa 30 anyos nga call center agent nga napalgan nalang nga way kinabuhi nga nag-utawutaw sa kadagatan sa siyudad sa Lapu-Lapu niadtong Nobiyembre 7 nang hinaot nga masulbad ang kamatayon sa ilang igsuon.
Hustisya ang gihangyo ka­ron ni Lyrma Aldemita, 57, taga Sitio Avocado, Barangay Lahug, siyudad sa Sugbo sa kamatayon sa iyang anak lalake nga si Edyl, 30.
Matod ni Nerma nga buotan ang iyang anak gani mao ni ang iyang gisaligan sa pinansyal nga aspeto lakip na ang pagsuporta sa tambal sa iyang bana nga masakiton.
“Hustisya lang ang akong gipangita sa akong anak kun kinsa man intawon ang nagbuhat o naunsa man gyud siya mahibaw-an lang namo, tanang mga santos ako nang nasangpit,” matod ni Nerma.
Katapusan nga nakit-an si Edyl niadtong Nobiyembre 1 sa buntag Adlaw sa mga Santos nga nananghid nga moadto sa sam-ang sa Calamba aron managkot.
Misaad ni nga mobalik dayon kay duna kini duty sa iyang trabahoan pagka alas 3 sa hapon ug sukad niadto wa na kini mopauli.
Nakadawat nalang og kasayuran ang mga igsuong babaye sa biktima nga dunay lawas sa usa ka lalake nga naglutawlutaw sa kadagatan sa siyudad sa Lapu-lapu nga wa nay kinabuhi ug miburot na.
Matod ni Babielyn ug Zap Aldemita mga manghod sa biktima nga nailhan nila ang lawas sa ilang igsuon nga na- missing tungod sa tattoo sa lawas niini sa likod ug ang mga timailhan nga kini si Edyl.
Sa medical certificate nga gipakita sa pamilya nasuta nga namatay sa pagkalumos si Edyl apan dunay mga bun-og ang likod niini nga gituohan nga gikulata kini sa wa pa gitambog sa dagat.
Gusto nilang masubay kinsa ang gikauban sa ilang maguwang sa dihang mibiya kini sa ilang panimay pinaagi sa pag­susi sa mga CCCTV camera sa dapit diin posibling giadtoan.
Apan ang CCTV camera sa Barangay Lahug wa nila kini makita sanglit wa na sa recording ang kuha sa ilang video niadtong Nobiyembre 1. 
Sakop sa Alpha Kappa Rho si Edyl apan gipahibawo sa mga igsuon niini nga way kontra ang ilang maguwang sa ilang dapit.
Usa sa ilang mga ig-agaw ang nagpadala og mensahe sa Facebook usa ka adlaw sa wa pa ma­kit-i ang lawas ni Edyl nagpakita kini sa iyang damgo nga naputos sa bun-og ang kalawasan.
Tungod niini dako ang pagtuo sa pamilya nga gitabangan og kulata ang ilang igsuon ug gilabay lang kini sa dagat nga maoy hinungdan sa iyang kamatayon.
Awhag ni Babielyn sa iyang maguwang nga magpadamgo kini kanila ug mosulti kinsa ang nagpatay kaniya.
“Magpadamgo lang unta siya sir kausa kun kinsa ang naghimo,” matod ni Babielyn.
Awhag sa pamilya sa mga tawo nga dunay kasayuran sa kamatayon ni Edyl Aldemita nga mohatag og impormasyon sa kapulisan alang sa kasulbaran sa kamatayon sa ilang igsuon. 
HINGPIT nang gilusad sa Mandaue City Police Office (MCPO) ang ilang Mandaue Tactical Response Unit (MTRU) diin tuyo niini mao ang pagsugpo ug pagpakgang sa mga kriminal nga riding-in-tandem.
Sa ilang paglusad kagahapon sa buntag, mokabat ngadto sa 11 ka mga motor ug 16 ka pulis ang gitahasan nga mopatuman sa tahas.
Ang mga pulis mag-roving unya matag karon ug unya sa kadalanan sa dakbayan. 
Base sa record sa MCPO, nigara ang mga kaso sa pagpatay, robbery, theft ug rape nga nakahasol sa mga imbestigador sanglit lisod ang pagtino sa mga riding-in-tandem nga mga suspek nga kanunayng magtabon sa ilang dagway.
Sa talaan sa MCPO nga sukad Hulyo 2016, adunay 64 ka mga krimen: 16 ka murder, 16 ka theft , 22 ka roberry, 6 kaphysical injuries ug upat  ka rape nga kaso sa dakbayan diin ang mga suspek riding-in-tandem. 
Sa 64 ka kaso, 12 lang niini ang napasaka sa korte samtang padayon ang imbestigasyon sa 41 niini. 
Matod ni P/SSUpt Roberto Alanas, hepe sa MCPO, nga nakadugay sa pagsulbad sa mga kaso mao nga dali makaipsot ang mga kriminal sanglit maglisod man ang kapulisan sa pag-ila kanila.
“This is also our way to response immediately in the crime scene and serve as First Responders in order to save life, to deter crime, assist flow of traffic and increase police presence in Mandaue City,” ni Alanas sa mga tigbalita. 
Dugang niya nga ang pagkamatay ni PO1 Mae Sasing kinsa gipusil-patay samtang padung kini pauli niadtong Oktubre 31 uban sa laing krimen maoy nakapaaghat sa MCPO nga tukuron ang MTRU. 
Paambit ni Alanas nga ang mga pulis sa MTRU nga gitaha­san nga mo-counter sa mga in­si­­­dente nga gihimo sa mga ri­ding-in-tandem, gibansay sa ilang bag-ong responsibilidad. (JPP) 
(JPP)
BUKAS ang Police Regional Office (PRO) 7 sa posibili­dad nga ilang isugyot sa Na­­tional Telecommunications Commission (NTC) 7 ang pagpawong sa signal sa ta­­nang telephone companies (Telcos) sa siyudad sa Sugbo atol sa Sinulog grand parade sama sa miaging tuig.
Niadtong miaging Sinulog nahukman sa PRO 7 ug NTC 7 nga pawngon ang signal sa tanang telcos sa siyudad sa Sugbo atol sa Sinulog grand parade aron maseguro ang kaluwasan sa mga Sugboanon.
Sa sunod nga Sinulog grand parade 2018 tinguha ni Mayor Tomas Osmeña nga ipatuman usab ang maong matang sa seguridad aron way higayon ang mga teroristang grupo nga molusad ug pagpangatake.
Si P/SSupt. Renato Dugan, hepe sa Police Community Relation sa PRO 7, nagkana­yon nga ilang hisgutan sa u­­­maabot ilang coordinating security conference ang pla­nong pagpawong sa signal sa tanang telephone companies.
"Ato naman na gibuhat sa last nga Sinulog no and it turn out that we have good result so it will be discuss during our security coordinating conference together with the officers of the sinulog foundation kung ato pa ba ibalik ang gihimo nato las sinulog,” matod ni Dugan.
Nitataw siya nga dako ug natampo sa pagpatuman sa seguridad ang pagwagtang sa signal bisan pa man nga nag­­ha­­tag kini ug kahasol niadtong mga internet lover. (AYB) 
(AYB)
PALUYOHAN sa Team Rama ang gipadayag ni Mayor Tomas Osmeña nga unsolicited proposal sa JG Summit Inc., kinsa mobubo og P18 bilyones nga puhonan sa walo ka ektaryang luna sa Kawit island sa South Road Properties (SRP).
Si kanhi mayor Michael Rama nagkanayon nga di babag ang Team Rama sa kalambuan sa dakbayan sukwahi sa gipasiatab ni Osmeña nga pulos ra pagsupak sa iyang mga programa.
“The direction of Barug Team Rama (is) we will never be an obstructionist. We have always been open-minded, we are not closed because we love our city,” padayag ni Rama atol sa press conference kagahapon.
Ang Team Rama sa konseho nisuporta sa land swap deal tali sa Kapitolyo, P716 supplemental budget, P110,000 matag metro kwadrado nga pagbaligya sa tulo ka ektaryang luna sa SRP ug ang P6.2 bilyones nga annual budget.
Apan gipabuhagay ni Rama. kinsa maoy nagbaligya sa 26 ektaryas sa SRP nga nahalin og P16 bilyones ngadto sa tulo ka dagkong developer, nga labing maayo ang public bidding ang subayon inay sa unsolicited proposal nga maoy gusto sa JG Summit.
Matod ni Rama nga bintaha kanunay ang City Government sa public bidding diin iyang gihulagway nga taas ang proseso.
Iyang gisaysay ug gipahinumdom ang panultihon ka­niadto ni anhing George Ra­ma nga ang SRP di South Road Properties kon di ‘Solo Ra Pangwarta’ dihang unang nitanyag ang SM Prime Holdings Inc. sa ilang unsolicited proposal niadtong tuig 2009 nga mao karon ang gitukoran sa SM Seaside City.
Ang JG Summit gusto nga mopalambo sa Kawit island, nga kanhi propiedad sa Department Health apan napanag-iya sa siyudad human sa panagbaylo sa yuta apan wa pa matino kon nabalhin naba ang titulo pabor sa City Hall.
Gipadayag ni Osmeña nga moabang ang JG Summit og 10 ngadto sa 15 porsiyento  sud sa 50 ka tuig depende sa kinatibuk-ang kita sa “Isla de la Victoria” nga maoy gustong ipangan ni Osmeña sa lugar. 
Kon kini mahinayon, gihu­lagway ni Osmeña nga maka­pasaka kini og dako sa presyo sa yuta sa SRP. (PAC) 
(PAC)
GISUGDAN na sa Land Transportation Franchising and Regulatory Board (LTFRB) 7 ang pagpanakop sa Angkas drivers diin upat ang nangasikop kagahapon.
Mao kini ang labing una nga higayon nga nanakop ang LTFRB 7 sa Angkas drivers diin giisip na sa ahensiya nga nasira na ug kolurom.
Kagahapon, nasuwayan ang upat ka mga driver nga naglakip kanila ni Ramel Verano, Kinasang-an, Cebu City; Japed Salimas, Tisa, Cebu City; Leo Geraldizo, Sambag Uno, Cebu City; ug Adonis Rey Tampus, Dumlog Talisay.
Matod ni LTFRB 7 Regional Director Ahmed Cuizon nga alas 2:00 ngadto sa alas 3:00 sa hapon kini nila gisuwayan og book ug gidakop.
“Yes nag-book me, gi decoy namo, among employees maoy nisakay,” si Cuizon dihang nahinabi sa Superbalita Cebu.
Gipamulta og P6,000 ang u­­­­pat nga nadakpan ug gi-impound ang mga motorsiklo niini.
“Dili pa makuha, wait until our lawyer will decide on it,” nagkanayon si Cuizon.
Gipasabot ni Cuizon nga usa ka Transport Network Company (TNC) ang Angkas ug susama sa Grab ug Uber nga usa ka transport network vehicle service (TNVS).
Ang nakalahi lang, ang Uber ug Grab aduna’y provisional authority sa LTFRB 7 apan ang Angkas wala.
“I am warning all motorcycle operators of Angkas, to refrain from engaging in a business that they are not authorized to do.”
Dugang ni Cuizon nga wa’y otoridad ang Angkas isip TNC ug hilabi na ang miyembro niini nga mga drayber nga nagpakaron-ingnon nga TNVS operators.
“Just like any other business that needs government authorization to operate, Angkas must first be authorized as a legal entity before it can undertake legitimate operations,” si Cuizon nagkanayon.
USA ning kamahal sa pag-hire og developer nga nag-unang hagit sa mga small and medium enterprises (SMEs) ug entreprenuer sa paghimo nila og kaugalingon nga website sa ilang negosyo. 
Di ikalimod nga tungod sa bag-o nga teknolohiya, ang mga malampuson nga negusyo du­­nay website o kaha mobile apps.
Matod ni Albert Padin, Google Developer Expert sa Symph, usa ka mobile, web design ug development studio sa nasod, nga tungod kay mas mahal ang bayad sa develo­per sa laing nasod, manglarga kini og adto sa laing nasod manrabaho.
Dugang ni Padin nga malaumon sila nga aduna’y ma­mahimong kolaborasyon sa mga negosyante ug developers aron makahimo kini og relasyon tali sa pagpalambo pa sa ilang negosyo pinaagi sa bag-o nga teknolohiya.
Karong Sabado, atol sa ikalimang tuig na sa DevFest ug GDayX sa Google Developers Group (GDG) Cebu ug Google Bu­si­­­ness Group (GBG), pa­gahisgu­tan ang “Reserve Pitching” diin usa kini ka pro­grama nila nga mo­­kuha sa problema nga gia­tu­bang karon sa mga SMEs ingon man hatagan kini nila og sulosyon.
“One of the highlights is the giving out og Google Mobile Web Certification,” matod ni CDG Community Manager, Shad Roi De La Cruz.
Kapin sa 1,500 ka mga parti­si­pante ang gilauman nga mo­­tambong sa maong tinuig nga kalihokan diha sa J Centre Mall.
Lakip sa motambong kining developers, business professio­nals, estudyante ug tech enthusiasts.
Ang tema karong tuiga mao ang “Empowering Developers and Entrepreneurs.” (HBL)
(HBL)
TANANG opisyal sa unang dis­trito sa lalawigan sa Sugbo, lakip na ang barangay officials, pinangulohan ni Kongresista Samsam Gullas moapil sa mass oath taking sa Partidong Demokrati­kong Pilipino (PDP-LABAN) nga gikatakda karong Nobiyembre 17 sa South Road Properties.
Si Kongresista Gullas nibutyag nga sigun sa iyang gipatawag nga meeting, nasabotan sa tulo ka mga mayor sa siyudad sa Talisay, Naga ug Carcar ug tulo ka mga mayor sa lungsod sa Minglanilla, San Fernando ug Sibonga nga motapon sila sa partido sa administrasyon.
Matod ni Gullas nga nananghid na sila sa pangulo sa ilang partido, Nacionalista Party, nga si kanhi senador Manny Villar nga manumpa sila sa PDP-Laban ug misugot ra usab kini.
Apan iyang gibutyag nga ang dakong rason sa ilang pagtabok sa laing partido mao ang tinud-anay nga pagpanerbisyo sa katawhan, diin ang kaayohan ug proyekto nga mahatag kon anaa sila sa administrasyon dakog bintaha.
Siya niingon nga kon mag-usa ang tingog sa mga opisyal sa tibuok unang distrito, dakog purohan nga paminawon.
Matod niya nga apil na ang tanang mga barangay kapitan ug mga lider manumpa samtang bukas usab niadtong  oposisyon nga mobali.
Giklaro ni Gullas nga bisan og nibali na sila sa laing partido, magpadayon ang ilang suporta kang Gobernador Hilario Davide III.
Si Mayor Eduardo Gullas sa Talisay ug kanhi kongresista niingon nga ang ilang pagbalhin sa laing partido tungod lang sa pagpailawom sa admi­nistrasyon ug wa matuki ang sa umaabot nga 2019 elections.
Apan kon kinsa man ang paluyohan sa ila unyang partido, di usab sila makabalibad sa pagsuporta niini.
Giklaro ni Mayor Gullas nga kining tanan mag-depende unya sa iyang apo kinsa mao karoy ilang lider sa partidong Alayon.
Ang Alayon Party sa miaging eleksyon didto kini misuporta sa kandidarota ni kanhi senador Mar Roxas sa Liberal Party.
Samtang ang One Cebu Party nga maoy orihinal nga coalition partner sa PDP Laban sa miaging eleksiyon, nihangop sa pagtapon sa grupo.
Matod sa ilang founder nga si Kong. Gwendolyn Garcia, maghugpong karong Biyernes sa Plaza Independencia ang tanan nilang sakop sa partido ug nagtuo siya nga kining bag-ong panaghiusa, makaayo sa Sugbo.
Alang ni Garcia, dili lamang kutob sa politika ang tinguha sa pagpalig-on sa PDP-Laban dinhi sa probinsiya, kundi aron suportahan ang mga prayo­ridad ni Presidente Rodrigo Duterte nga naglakip sa fede­ralism ug sa kampaniya kontra kriminalidad ug drugas.
“More importantly, however, One Cebu is hopeful that beyond political convenience, this united force will rally behind and help institutionalize the priority programs of President Duterte, chief among which are; (1) federalism; (2)the war against drugs and criminality; (3) the war against poverty; and (4) the redistribution of the nation’s weath to the Visayas and Mindanao through infrastructure spending,” tipik sa pamahayag ni Deputy Speaker Garcia. (AZDL) 
(AZDL)
NEGUSYANTE nga no. 1 most wanted sa lungsod sa Sogod sa lalawigan sa Sugbo tungod sa pagpatay sa konsehal sa barangay niadtong Marso 2017 nadakpan sa Leyte.
Si Sam Dapatan, 40, nasikop pinaagi sa warrant of arrest sa kasong murder tungod sa pagpusil patay sa usa ka barangay konsehal sa Sogod niadtong Marso 2017.
Si Pandapatan, 41, negosyante og mga selpon, accessories ug mga pisa sa selpon nasikop sa joint operation sa Bato Leyte Police Station  Provincial Police office sa Police Regional Office (PRO 8), Regional Intelligence Unit (RIU) 8, Regional Intelligence Unit (RIU) 7 ug Sogod Police Station sa Cebu Police Provincial Police Office.
Si Pandapatan gidakop sa miaging buntag sa iyang tindahan sa Bato Terminal sa Brgy. Iniguihan, Bato, Leyte, pinasikad sa warrant of arrest sa kasong murder nga giisyu ni Judge Jerry Dicdican, sa Regional Trial Court (RTC) 7 Branch 25, sa dakbayan sa Danao.
Si Sr. Insp. Efren Diaz, Jr, hepe sa Sogod Police Station nga nahinabi sa Superbalita Cebu nibutyag nga si Pandapatan, maoy number 1 wanted sa ilang lungsod human gipusil patay niya niadtong Marso 2017 si Roberto Abalos, 50,  sa konsehal sa Brgy. Damolog, lungsod sa Sogod.
Positibong giila si Pandapa­tan nga maoy nipusil patay kang Abalos samtang nagtan-aw og telibesyon sulod sa ilang balay sayo ning tuiga.
Ang anak ni Pandapatan giingong apil sa krimen.
Si Cruz nibutyag nga love triangle ang motibo sa krimen.
Giingon nga sila si Abalos ug ang kapuyo ni Pandapatan dunay relasyon hinungdan nga nasuko ang suspek ngadto sa iyang silingang opisyal.
Human sa pagpusil patay, nilayas si Pandapatan sa Bato, Leyte ug nipadayon sa iyang negosyo. (GPL) 
(GPL)
GITAHASAN ni Lapu-Lapu City Mayor Paz Radaza ang City Attorney’s Office sa pagsusi sa kamatayon sa duha ka mga masuso.
Giangkon ni Radaza nga kuwang pa ang iyang impormasyon sa kamatayon nila ni Ghirvaughn McReign Limpangog, tulo ka buwan; ug Ayesha Mae Suson, upat ka buwan, pulos taga Brgy. Pajac.
Samtang gihulagway ni Lapu-Lapu City Health Officer Rodolfo Berame nga “fake news” nga gibasol ang bakuna sa kamatayon niadtong duha ka mga masuso.
Gitataw ni Berame nga base sa natala sa death certificate ni Limpangog, ang hinungdan sa kamatayon niini mao meningitis samtang acute gastroentiritis with severe dehydration ang hinungdan sa kamatayon ni Suson.
Sila si Limpangog ug Suson gipabakunahan niadtong Nobiyembre 8 diin si Limpangog anaa na sa iyang ika-duha nga dosage sa Pentavalent vaccine.
Ang bakuna pambatok sa Haemphilus Influenza type B (HIB), whooping cough, tetanus, hepatitis B ug diphtheria.
Samtang ang PCV (pneumococcal) vaccine nga gidapat kang Suson pangbatok sa pneumonia.
Niadtong Nobiyembre 11 sa hapon, nagdungan og ka­matay ang duha ka mga masuso sa Vicente Sotto Memorial Medical Center (VSMMC).
“Nganong i-blame man nila ang vaccine? Base sa WHO (World Health Organization) WHO guidelines sa Pentavalent (vaccine), wa gyuy history of serious side effects ini,” matod pa sa opisyal.
Nagduda si Berame nga hayan wa motug-an ang gini­kanan sa maong mga bata sa dihang wa pa mabakunahi nga aduna na kiniy gibate daan sanglit di mohatag og bakuna ang health center ko dunay sakit ang bata.
Matag pabakuna sa mga bata, ang health officer sa barangay mohatag og pre ug post conference sa tanang mga ginikanan nga nagpahibawo sa matang sa bakuna ug unsay gamit niini.
Inig human sa pagbakuna, adunay post conference sa ginikanan diin tambagan sila sa mga angay buhaton sa higayon nga mohilanat ang bata diin normal nga mahitabo human sa vaccination.
Kon hilantan, gikanahanglan nga pa-imnon og paracetamol ug ang pagbutang og hot compress sa bahin sa lawas diin gi-inject ang bakuna aron di molagom ug mohubag ang samad.
Dugang pa ni Berame sa kadugay na niya nga nagserbisyo sa city health ug ang paghatag og bakuna sa nagkadaiyang barangay health center, mao kini ang unang insedente nga nahitabo sa Lapu-Lapu.  
NAMATAY nga wa mabunyagi ang tulo ka buwan nga si Ghirvaughn McReign Limpangog nga gikatakda unta nga bunyagan karong Dominggo.
Gisul-ob ni Limpangog ang barong tagalog diha sa iyang haya nga mao untay gamiton sa iyang bunyag.
Ang masuso namatay niadtong Nobiyembre 11, 2017 sa 2:20 sa hapon sa Vicente Sotto Memorial Medical Center (VSMMC).
Nagduda ang banay nga kadtong bakuna nga Penta­valent nga gihatag sa Pajac Barangay Health Center, Lapu-Lapu City maoy nakaingon sa iyang kalit nga kamatayon.
Ang apohan sa bata nga si Ariel Igoy, 45, nagduda nga na-overdose ang iyang apo sa bakuna kay inay nga kaduha kini ihatag sa managlahi nga schedule, apan giingong gikausa ra sa midwife sa barangay ang pag-inject niini.
Samtang hulagway sa inahan nga si Gian Millicent Igoy, 20, way gibati ang iyang anak sa dihang iyang gidala sa barangay health center alang sa iyang second dose sa Pentavalent vaccine sa Nobiyembre 8.
Ang Pentavalent vaccine naghatag og proteksiyon sa bata batok sa diphtheria, pertuses, tetanus, hepatitis B virus ug Haemphilus Influenza type B (HIB).
Unang gidala sa tambalanan si Limpangog niadtong Nobiyembre 10 sa gabii sa City Hospital sa Lapu-Lapu gumikan sa grabeng hilanat, apan gitambagan sila sa tambalanan nga ibalhin sa VSMMC kay 50/50 ang kahimtang sa masuso.
Aron mahatagan og dinalian nga pag-atiman ang bata, ang banay nisuway sa paghangyo sa usa ka pribadong tambalanan nga duol sa VSMMC apan gibalibaran kay di sila makahatag sa P40,000 ngadto sa P80,000 nga downpayment.
Laing masuso nga si Ayeshe Mae Suson, upat ka buwan taga-barangay Pajac, adunay susamang kaso ni Limpangog ug dungan nga nagpabakuna sa maong adlaw namatay sab niadtong Nobiyembre 11 sa alas 2:20 sa hapon sa samang adlaw ug oras nga namatay si Limpangog. (FVQ) 
(FVQ)
KAPIN sa 2,000 ka mga Angkas driver sa dakbayan sa Sugbo ang maapektohan kon hingpit na nga ipatuman sa Land Transportation Franchising and Regulatory Board (LTFRB) 7 ang pagpanakop sa giisip nga kolurom nga matang sa transportasyon.
Subay niini nabalaka na usab ang mga miyembro sa Two-wheeled Motorized Vehicle Monitoring Coordination and Assistance Unit (TWV-MCAU), usa ka grupo sa mga habal-habal sa Sugbo nga ubos sa buhatan ni Cebu City Mayor Tomas Osmeña.
Matod sa OIC Chief sa TWV-MCAU nga si Delfin Adolfo nga naproblema gyud sila tungod kay kon pananglitan nga ipahunong sa LTFRB ang operasyon sa Angkas, dako kini og epekto sa ilang miyembro.
Moabot sa 10,000 ka mga habal-habal driver sa Cebu City ang sakop sa maong grupo diin kapin sa 2,000 niini ang miyembro sa Angkas. 
Dugang ni Adolfo nga sukad nga nasakop sa Angkas ang pipila ka miyembro nila nahimo kining mas disiplinado ug limpyo tan-awon ug labaw sa tanan mas nisaka usab ilang pangita o income.
Gihimug-atan usab niini nga angayan lang nga mahatagan og kasulbaran ang maong problema kay luoy ang ilang mga miyembro gani daghan naman ang midangop sa ilaha ug mipadayag sa ilang kabalaka human migawas ang maong balita.
Subay niini, si Cebu City Mayor Tomas Osmeña subling miingon nga dili niya supakon ang balaod sa LTFRB apan gitataw niini nga dili niya pra­yoridad ang pagdakop niining Angkas.
Dugang ni Osmeña nga adu­nay natabang ang Angkas sa siyudad ug angayan matod pa dawaton ang kamatuoran nga habal-habal usa ka “necessary public service.” (HBL) 
(HBL)
GIPIRMAHAN na ni Cebu City Mayor Tomas Osmeña ang compromise agreement tali sa City Government ug sa Asian College of Technology International Education Foundation (ACTIEF) isip areglo sa utang sa syudad sa maong tunghaan.
Subay sa maong pagpirma, ang parehong habig mosumiter karon sa korte sa ilang motion for reconsideration aron sa hingpit na nga pag-aprobar sa compromise agreement.
Ang korte mao ang mo areglo sa maong kasabutan karong adlawa kon maaprobahan na sa kor­te ang maong joint motion, ang siyudad mobayad na lang og P56 milyones gikan sa pasiuanng billing niini nga P136.9 million niadtong school year 2014-2015.
Nipasaka og petisyon nga decla­ratory relief ang syudad aron modesider kini kon angay ba nga bayran sa kagamhanan ang utang niini subay sa pag-implementar sa scholarship program sa syudad.
Si Osmeña sa iyang bahin nagkanayon nga wala siya’y nakita nga sayop ni Cebu City South District Congressman Bebot Abellanosa kabahin sa maong isyu.
Si Abellanosa mao ang tag-iya sa ACTIEF. (HBL)
(HBL)
KONSEHAL sa Barangay Matab-ang, Toledo City ang nasikop sa mga sakop sa Criminal Investigation and Detection Group-7 inabagan sa Toledo police station kagahapon sa hapon. 
Ang nasikop mao si Algerico Empinado Tanilon, 47, minyo nga nagpuyo sa sitio Tunga, Barangay Matab-ang, nga nakuhaan sulod sa iyang balay og .45 nga pistola ug pito ka mga bala niini. 
Si Chief Insp. Chuck Barandog, kinsa nangulo sa pag serve sa search warrant, nagkanayon nga taod-taod na nilang gimonitor si Tanilon human gireklamo sa pipila ka mga residente nga magdala-dala og armas sa ilang lugar.  
Gawas sa iyang pagdala-dala sa armas nga ipakita pa sa iyang mga silingan dunay mga panahon nga magpa buto pa kini sa armas.
“Gireklamo nani siya nga mao lagi na magtakin og armas, pinagawas pa ang holster sa iyang kilid, presko kaayo ba nya wala siyay lisensya,’” matod ni Chief Insp. Chuck Barandog. 
Wala malambigit sa illegal nga drugas ang konsehal gani aktibo kini sa kampanya batok sa mga drug personalities sa ilang barangay. 
“Iyang rason nganong nagdala siya og armas kay depensa daw sa iyang kaugalingon kay active man sad ni siya,” matod ni Barandog. 
Illigal possesion of firearms ang ipasaka batok sa konsehal. (AYB) 
(AYB)
GIANUNSIYO ni Cebu City Mayor Tomas Osmeña nga dili na niya dayunon ang paghatag sa P12 milyones nga hinabang sa syudad ngadto sa dakbayan sa Ormoc, Leyte ug sa Surigao.
Kini human nawagtangan og gana ang mayor kay matod pa niini nga dili interesado ang maong mga local government unit (LGU) sa maong hinabang.
Apan ang opisyal sa dakbayan sa Ormoc nangayo og rekonsiderasyon sa mayor.
Matod ni Osmeña nga imbes nga ihatag niya ngadto sa Ormoc ug Surigao ang maong kwarta, ilaha nalang kining i-donar sa mga sundawo kansang kinabuhi nakalas atol sa gubat sa Marawi City.
Dihang ang Ormoc naigo sa kusog nga linog gipadala ni Osmeña si kanhi konsehal Alvin Dizon aron mosusi kon unsay mahimong matabang sa syudad kanila.
Human sa assessment, nadesisyon sa syudad nga mohatag og P10 million sa Ormoc aron gamiton pagpalit og generator sets aron magamit alang sa water pumps.
Matod pa nga si Dizon nagsige og follow-up apan wala’y tubag nga nadawat hinungdan nga ikanselar kini sa mayor.
Ang siyudad gikatakda usab nga mohatag og P2 milyones nga hinabang sa Surigao nga naapektuhan sa kusog nga linog nga gi-assess pangulo sa Cebu city Disaster Risk Reduction Management Office(CCDRRMO) Nagiel Bañacia.
Apan susama gihapon sa Ormoc giingong ang kagamhanan sa Surigao daw sa dili sab interesado sa tabang sa syudad.
Si Ormoc City Acting Mayor, Councilor Rolando Villasencio, nagkanayon nga gilihok na nila ang maong papeles sa hinabang. Matod ni Villasencio, nadawat nila ang Memoradum of Agreement (MOA) niadtong Oktubre 30.
Napasa kini sa City Legal Office pagka Nobiyembre 4 ug napasa sa Sangguniang Panlungsod pagka Nobiyembre 7.
Apan sa Enero gikatakda nga itunol sa dakbayan sa Sugbo ang P12 milyones ngadto sa usa ka grupo nga mohimo og fund raising alang sa fallen soldiers sa Marawi. (HBL/JKDP) 
(HBL/JKDP)
MGA sakop sa Maute nga nakig giyera sa mga sundalo sa gobiyerno didto sa syudad sa Marawi posibling moabot sa Sugbo.
Niini, matod pa sa militar, hugot nga gi-monitor karon sa kasundalohan ang palibot ug subsub usab angilang pagbantay aron dili kini makahimog teroristang kalihukan.
Wala gisalikway sa pangulo sa armadong kusog sa nasud, General Rey Leonardo Guerrero, nga moabot sa Sugbo ang mga miyembro sa Maute group, nga nakagawas sa war zone sa dakbayan sa Marawi, human pipila niini ilang nangadakpan didto sa ubang bahin sa Luzon.
Apan gipasalig ni Guerrero nga magpabilin ang kalinaw sa tibuok Sugbo. 
“Hindi ko masasabi na wala ano, may posibilidad yan kase nakita nga natin na yung kaigtingan ng labanan sa Marawi may mga elemento na nagpilit na tumakas at umalis sa area in fact na intercept natin ang iba dito sa Visayas,” matod ni Guerero.
Gipahugtan pa nila karon ang pagbantay nunot sa kalihukan sa Asean summit didto sa kaulohan. 
Sa sunod nga mga semana ang Central Command mopadala usab og liboan ka mga sundalo sa lalawigan sa Bohol alang sa laing kalihukan sa Asean summit.
Kapin sa 10,000 ka mga sakop sa militar ang gipakatap aron paghatag og kasi­guroan sa maong kalihukan.
Samtang magpabilin pa sa syudad sa Marawi ang duha ka batallion. (AYB)
(AYB)
USA ang namatay samtang duha ang nangaangol  sa pagpangrakrak sa sakya­nan sa South Coastal Road  sa Barangay Cansojong, siyudad sa Talisay.
Apan ang duha ka mga biktima nga nangaangol gidakop ra usab sa kapulisan human makuhai og bulto sa shabu ingon man armas.
Tungod niini, nagtuo ang kapulisan sa dakbayan sa Talisay nga may kalambigitan sa illegal drugs ang hitabo pasado alas 2:00 kagahapon sa kaadlawon.
Ang namatay  giila nga si Alfredo Calica, 20, taga Brgy. Tejero, Cebu City samtang ang mga angol mao sila si Joshua Leonor, 30, taga Brgy. Tinago, Cebu City ug Carlos Briones, 22, taga Brgy. Bulacao.
Base sa pasiunang imbestigasyon, matod ni SP02 Cecilio Miñoza nga ang tulo nagsakay sa awto kolor blue gikan sa dakbayan sa Sugbo paingon sa Talisay.
Apan paghiabot sa nahita­boan kalit silang gituparan sa usa ka awto, kolor puti nga gi­sakyan sa usa ka Reymund, da­yog pamusil tumong sa drayber.
Nahiagom og duha ka mga samad sa lawas ug dughan si Calica, kinsa daling gidala sa Talisay District Hospital, apan namatay.
Si Leonor nga naglingkod tupad ni Calica nakaangkon og samad sa wang bukton samtang si Briones sa tuong tuhod.
Apan ang kapulisan sa Tali­say nakakuhag armas nga KG-9 submachine pistol nga adunay lima ka mga bala sa awto nga gisakyan nila ni Calica.
Kini ang hinungdan nga girikisa sila si Leonor ug Briones ug didto na nakuha ang duha ka mga bulto sa shabu gikan sa ilang tagsa-tagsa ka bulsa.
Matod ni Supt. Jason Villamater, hepe sa Talisay Police station, nga posibling gisundan nang daan ang mga biktima apan didto lang gitirahan paghiabot na sa dakbayan sa Talisay.
Nagkanayon si Villamater nga may kalabotan sa illegal nga drugas ang motibo sa kremin ilabi na kay nakuhaan og shabu ang mga biktima o ba kaha personal nga panagbangi tali ni Caloca ug Reymund tungod kay siya ang target.
Si Leonor nibutyag nga sa wa pa ang hitabo, nakabantay na silang daan sa sakyanan nga nagsegig sunod kanila.
Samtang si Calica nisulti kanila nga si Reymund nga naglagot ka­ni­­­ya tungod sa negosyo sa drugas.
Matod ni Miñoza nga nakakuha silag kasayuran nga si Calica bag-ong sulbong sa illegal nga drugas ug gikasuyaan.  
Nisaka na sa sidewalk ang gisakyan sa mga biktima samtang nakuha sa dapit ang duha ka kabhang sa bala sa kalibre .45.
Ang duha gipasakaan nag kasong illegal nga paghupot og drugas samtang ilang gitino kon si kinsa ang tag-iya sa armas kaysila pulos nitudlo kang Calica nga maoy tag-iya.
GIMANDOAN ni Gobernador Hilario Davide III si Cebu Provincial Detention and Rehabilitation Center (CPDRC) acting warden Audesti Miguel nga motuman kon unsay nalatid sa balaod.
Kini human sa kamandoan sa acting warden sa CPDRC nga ipapusil sa nagbantay nga mga gwardya ang molapas o mosud sa restricted nga dapit sa pacilidad kon magmagahi ug way security clearance gikan niini.
Ang gobernador nimando ni Miguel nga padayon nga hingusgan ang kampanya batok sa pagpalusot og gidili nga drugas sud sa prisohan apan kinahanglan nga pinasubay kini sa balaod. Si Davide nagtuo nga ang kamandoan sa acting warden mao lang ang paghadlok ug pagdisiplina sa badlungon nga mga gwardya.
“Ako I figure, ang reason para lang gyud to instill discipline sa mga guards diha nga mga gahi’g ulo ba,to warn them sternly,” dugang sa gobernador.
Sa memorandum, si Miguel nimando sa mga gwardya nga kon dunay molapas sa restricted area dapit sa kusina sa prisohan nga way security clearance ug magmagahi ug dili mopatuo kon badlungon, iya kini nga ipapusil.
Si Miguel nibutyag sa mga tigbalita nga duna nay nakabutang nga pahibalo sa maong dapit kalabot niini.
Ang lugar dapit sa kusina gituohang diha ipalusot ang kontrabando nga gikan sa gawas. (SCG) 
(SCG)
ANG Cebu Port Authority (CPA) Police  ningsikop sa du­ha ka mga tawo ug nasakmitan nila og 21 ka paltik nga mga armas nga dad-on unta paduloing sa Ozamiz City niadtong Dominggo sa gabii. 
Nasikop sa port police mao ang mga suspek nga sila si Richel Vallejo Puno, 40, taga Ilaya, Talamban, Cebu City ug ang iyang half-brother nga si Euligiano Bueno Camance, Jr, 43, taga Guinacot, Danao City.
Nasakmit gikan kanila ni Pu­no ug Camance ang 17 ka mga .45 kalibreng pistola ug upat ka mga kalibre .38 nga revolver. 
Si Glenn Sarador, port security manager sa CPA, niingon nga nakadawat sila og intelligence report alang sa suway nga pagpayuhot og mga armas sa pantalan niadtong Sabado.
Bisan kon ang taho nagkanayon nga ang pagpayuhot pagahimuon sa Sabado ug wa madayon, padayong gipakatap sa CPA ang port police hangtod nianang Dominggo.
Aron di makabantay ang mga pu­­­lis, gisuwayan og pasa ni Camance ngadto kang Puno ang bag.
“We caught them trying to avoid the x-ray machine for their bag to be screened but we made sure that it passed there and the guns were discovered,” nagkanayon si Sarador.
Si Camanse niingon nga way labot si Puno sa iyang pagpayuhot, apan wa sila tuohi.
Ang duha gitanggong ug pasakaan og kaso. (JOB) 
(JOB)
MGA motorista gipahimang­noan sa pagsira ug pagpa-divert sa trapiko sa pi­­pila ka mga kalsada sa da­k­bayan sa Lapu-Lapu ilabi n­a nga nagsingabot ang ka­pistahan sa dakbayan.
Nipasidaan si Mario Napule,officer-in-charge (OIC) sa City Traffic Management and Services (CTMS) ngadto sa mga motorista nga magmatngon sa mga traffic signs nga ilang ipamutang ug di magpataka sa pag-park aron di maguyod ang ilang sakyanan.
Kadtong mga sakyanan nga maabtan nga gi-park sa gidili nga dapit, seguradong maguroy, dugang ni Napule.
Gisanglitanan ni Napule niadtong Domingo nga atol sa fluvial procession ug mao usab ang unang adlaw sa novena pahinungod sa patron nga Virgen de Regla mihugpa ang bagang duot sa katawhan ilabi na sa church area.
“Ni-build up gyud (vehicle ug human traffic) pero inig human sa misa, molu-ag lu-ag,” matod ni Napule sa dihang nahinabi sa Superbalita Cebu.
Nipahibawo ang opisyal nga ang mga kalsada sa Lopez Jaena kasamtangan nga gisirhan ug di makalahos ang mga PUJ gawas niadtong private vehicles kansang tag-iya mosimba apan gikinahanglan nga mo-park ngadto sa designated parking area.
Sa kadtong PUJ nga adunay rota nga Cordova – simbahan vice versa, gipa-divert sa ilang naandan nga biyahe ug mosubay na sa Hoopsdome lahos sa S. Osmeña ngadto na sa A. Tumulak vice versa inay ang molagbas sa barangay Poblacion.
Parking sa mga private vehicles nga libre nahimutang sa eskena sa P. Rodriguez Street ug bahin sa B.M. Dimataga.
Giklaro ni Napule nga gikanahanglan nga way mga sakyanan nga moparada sa mga dalan sa B.M. Dimataga, Lopez Jaena, G.Y. dela Serna nga pulos nahimutang sa barangay Poblacion.
Ang kadtong makalapas ha­yan magpangita sa ilang sakyanan kay ila kining ipa-towing.
Sa Nobiyembre 18 / 12:00 udto ipahigayon ang Civic Military Parade nga manukad sa City Central School subay sa G.Y. dela Serna – S. Osmeña paingon na sa Hoopsdome.
Ang maong kalsada sirhan gikan sa alas 10:00 sa buntag sa mao nga adlaw.
Samtang sa Nobiyembre 20, grand procession kun tapos sa nine day novena, ang mga kalsada sa barangay Poblacion sirhan alang sa maong kalihokan nga sugdan sa 4:00 sa hapon.
Dugang pa Napule nga pabilin nilang bantayan ang bul-og sa mga sakyanan nga maggikan ug paingon sa duha ka mga tulay nga nagsumpay sa mainland Cebu atol sa maong mga kalihokan. (FVQ) 
(FVQ)
ULITAWO gidakop ug gipriso human gipasanginlang ni­dagit sa 17 anyos niyang uyab sa miaging gabii sa Brgy.Pook, lungsod sa Sta. Fe, Isla sa Bantayan.
Kasong abduction ang atubangon ni Jhun Darwin Limotin, 23, nagpuyo sa nahisgutang lugar, human nireklamo sa kapulisan ang inahan sa dalaga nga ila rang silingan.
Si PO2 Roniel Umawan, desk officer sa Sta.Fe Police station nga nahinabi sa Superbalita Ce­bu, niingon nga ang inahan nga vendor maoy nangayog abag sa kapulisan human didto sa balay ni Limotin ang iyang  anak.
Ang dalaga giingong nahubog human nag-inom ug si Limotin ug didto na makatulog sa balay sa lalake.
Tungod sa reklamo sa inahan, gipusasan si Limotin ug kasamtangang gitanggong samtang gihikay ang kasong abduction nga may kalambigitan sa Anti-Child Abuse Law.
Si Limotin nga nahinabi sa Superbalita Cebu hugtanong nanghimakak nga iyang gidagit ang iyang uyab.
“Siya ang miadto sa amo, nangusi nga dili siya mopauli kay masakpan unya siya sa iyang mama kay nakainom,” nagkanayon si Limotin.
Giingong nagkauyab ang duha niadtong Agusto.
Sabado sa gabii gihagad siya sa iyang uyab nga mag-inom ug na­ngahubog silang duha. (GPL) 
(GPL)
DUGANG mga sakop sa Li­beral Party (LP) sa lalawi­gan sa Sugbo ang mamalhin sa Partido Demokratiko Pilipino–Lakas ng Bayan (PDP-Laban). 
“Halos tanang mayors sa province, gawas lang sa 5th district,” sumala sa mayor nga nihangyo nga dili nganlan sa Superbalita Cebu.
Si Gobernador Hilario Davide III nibutyag nga nipahibawo niya ang mga mayor sa ikaduha ug ikapito nga mga distrito sa Sugbo sa miaging semana sa ilang desisyon ug mga rason kon nganong manumpa sila sa partido ni Presidente Rodrigo Duterte.
Ang mass oath taking sa mga opisyal gikan sa taas hangtod sa barangay level sa kalungsuran ug dakbayan sa lalawigan mahitabo karong Nobiyembre 17 sa alas 2 sa hapon sa Plaza Independencia sa siyudad sa Sugbo.
Kini gipaabot pangulohan ni House Speaker Pantaleon Alvarez, Presidential Political Adviser Francis Tolentino ug ubang mga opisyal sa PDP-Laban.
Si Davide niingon nga ang buhatan ni Presidential Assistant for the Visayas Michael Dino ang nagpasiugda sa kalihokan diin gipatawag ang mga mayor.
Suma pa ni Davide ang mga mayor sa duha ka mga distrito nakigkita niya human sa pinirmahay sa memorandum of understanding tali sa kagamhanan sa lalawigan sa Sugbo ug Ramon Aboitiz Foundation Inc. (Rafi) alang sa paghimo og Integrated Development Project alang sa ikapitong distrito sa miaging semana.
Bisan kon masakop na sa PDP-Laban, matod ni Davide, nipasalig ang mga mayor nga mopaluyo gihapon niya sa iyang subli nga pagpapili pagka gobernador sa eleksyon sa 2019.
“I told them I will not hold it against you. Kita pud, di ta mamugos pud kay ako wa man pud ko pugsa pagsud sa LP (Liberal Party)...But they assured me however, that they would still support me in the event that I would seek reelection,” dugang ni Davide nga nisabot sa desisyon sa mga mayor kay alang kini sa kaa­yohan sa ilang mga konstituwente.
Bisan kon mamalhin na ang mga kanhi kaalyado sa pulitika, ang gobernador magpabilin nga sakop sa LP.
Siya gipasaligan usab sa lima ka mga kongresista, sila si Rep. Wilfredo Caminero, Peter John Calderon, Jonas Cortes, Joseph Felix Mari “Ace Durano” ug Gerald Anthony “Samsam” Gullas Jr. nga padayon mosuporta niya kon subli siya modagan pagka gobernador.
Nalantawan usab sa gobernador nga moapil usab sa PDP ang mga mayor sa ikaupat nga distrito sa umaabot samtang, sa ikalima nga distrito ang local party nga Barug Alang sa Kauswagan ug Demokrasya (Bakud) wa pay desisyon. (SCG) 
(SCG)
DUGANG Greyhound operations ang himuon sa Philippine Drug Enforcement Agency (PDEA) sa Cebu Provincial Detention and Rehabilitation Center (CPDRC) sa paglingkod sa bag-ong pa­ngulo sa buhatan.
Si Emerson Margate, bag-ong director sa PDEA 7, nibutyag  atol sa iyang courtesy call kang Gobernador Hilario Davide III sa Kapitolyo kagahapon sa buntag.
Siya ang kanhi director sa PDEA sa Bicol region ug gihulip kang Yogi Filemon Ruiz nga gitudlo nga pangu sa enforcement and security service sa Bureau of Customs niadtong Septiyembre 2017.
Si Margate nipahibawo nga mag-recruit sila og dugang mga sakop human sila ta­hasi ni Presidente Rodrigo Du­­terte nga manguna sa kam­­­panya sa pagsumpo sa gi­di­­ling drugas.
Matod ni Margate nga dako og natabang ang mga K9 unit sa PDEA sa pagpugong sa mga kontrabando sa CPDRC. (SCG) 
(SCG)
SA labing unang higayon ang galleon nga maoy sa­gad gamiton sa fluvial procession sa imahen ni Sr. Sto. Niño sa Sinulog maoy gigamit sa pagkarga sa ima­hen sa Birhen sa Regla sa dakbayan sa Lapu-Lapu niadtong Domingo, inay ang naandan nga yate.
Gibanabana nga moabot sa 3,000 ka mga deboto ang midagsa sa simbahan nga misugat sa pag-abot sa Mahal nga Birhen sa Muelle Osmeña sa Poblacion.
Gibutyag ni Sunshine A­­­legra, coordinator sa Lapu-Lapu City Tourism Office nga una kining higayon sud sa 17 ka tuig sa pagpahigayon sa fluvial procession diin ang galleon maoy gigamit sa pagkarga sa imahen ni Virgin Mary.
Ang naandan nga yate nga gipanag-iya sa banayng Ouano sa Mandaue City gikataho nga naguba ug way available crew atol sa kalihokan.
Nagmalampuson ang fluvial procession nga nanuka sa Suba-Basbas wharf subay sa Hilutungan Channel lahos sa Punta Engaño – Mactan Channel ug midunggo sa Muelle Osmeña.
Ang Philippine Coast Guard maoy nagsilbi nga sea marshals sa fluvial diin nagsunod ang 17 ka mga jetski, 45 ka mga pumpboat, pito ka mga parasail ug 11 ka mga speedboat. (FVQ) 
(FVQ)
BAG-O na ang nangulo sa Provincial Environment and Natural Resources Office (Penro) sugod kagaha­pon.
Si Gob. Hilario Davide III nibutyag nga nilapas na ang usa ka tuig nga pagka officer-in-charge ni Baltazar Tribunalo sa Penro hinungdan nga gitudlo niini si Rodel Bontuyan, kasamtangan nga Supervising Environmental Ma­nagement Specialist sa Pen­­­ro, isig bag-ong OIC sa buhatan.
Ang gobernador nipasa­bot nga base sa regulasyon sa Civil Service Commission kutob lang sa usa ka tuig ang paglingkod sa usa ka position sa usa ka OIC ug kon kini lugwayan kinahanglan nga i-renew kini sa Kapitolyo.
Si Tribunalo nahimong OIC sa Penro sugod niadtong Hulyo sa miaging tuig. 
Matod ni Davide nga si Bonifer Nacorda, pangu sa Human Resource Management Office (HRMO), ang nagsulti sa regulasyon sa CSC.
“Nga ang designation for officer-in-charge should only be for one year unya ni one year naman, that’s why,” pagpasa­bot sa gobernador.
Sa memoraundum, si Davide nitudlo ni Bontuyan sa bag-ong position niadtong Nobiyembre 8, 2017 ug kagahapon ang opisyal nga pagsugod niini diin iyang gitigom ang iyang mga sakop sa Penro.
Samtang, si Baltazar makatutok na sa iyang mga gimbuhaton isip pangulo sa Provincial Disaster Risk Reduction and Management Office (PD­RRMO).
“Nagpasalamat kaayo ko sa konsiderasyon sa HR ug ni Gov unya mas nigaan ta,” pahayag.
Si Davide niklaro nga way kalambigitan sa kontrobersiya nga giatubang ni Tribunalo, kinsa gipasanginlan nga nanghikap og sampot, ang pagkawala niini sa Penro.
“Himuhimoan na pud unya na og estorya. Mao man nay himuon sa naglagot nato, mag­himohimo og estorya bisan di tinuod, mao nay pait ba. We try to do the right thing here, atakehon pa ta, asta mga kauban nato, si Baltz is one,” dugang padayag ni Davide. 
Ang position sa pagka pangu sa Penro ang gipublikar sa mantalaan apan way nag-apply. (SCG) 
(SCG)
SA pagsugod sa mga tigom sa Association of Southeast Asian Nations (Asean) Summit kagahapon, si Gobernador Hilario Davide III nipadayag nga maayo og matuki og apil ang isyu bahin sa panag-ilog sa mga nasod sa mga isla nga anaa sa South China Sea.
Ang gobernador, chairman sa Regional Peace and Order (RPOC) 7, niingon nga kasagaran sa mga nasod nga mga sakop sa Asean ang nipadayag og kabalaka sa gibuhat sa China pagsakop sa mga isla nga giangkonsa ubang mga nasod sama sa Pilipinas.
Lima ka mga miyembro sa Asean sama sa Pilipinas, Vietnam, Brunei, Indonesia ug Malaysia ang pulos nangangkon nga taga-iya sa pundok sa mga isla, apil sa China.
Niadtong Dominggo, si Pres. Rodrigo Duterte nisugyot nga bisan sa ilang kalahian, ang mga lider  di na kinahanglang motuki sa South China Sea.
Ang presidente nipasabot nga mas maayo dili tandugon ang isyu sa South China Sea kay walay gusto makiggubat nga moresulta sa bayolente nga komprontasyon.
Ang mga lider sa China ug 10 ka mga miyembro sa Asean ang nitambong sa ilang tinuig nga summit gibuksan kagahapon sa Manila ubos sa pagpanguna ni Duterte.
Apil sa nitambong ang mga lider sa US, Japan, Canada, South Korea, India, Australia, ug New Zealand. (SCG) 
(SCG)
PAGTUKOD og Persons with Disability Affairs Office (PDAO) sa dakbayan sa Mandaue giuyonan sa ko­mitiba sa Laws and Ordinances sa konseho.
Matod ni Konsehal Nilo Seno, chairman sa komitiba, nga ang maong tahas gimandato sa balaod maong angayan lang tugutan ang pagtukod niini.
“The passing of the said draft ordinance is a requirement and mandated under law, such that there is necessity for its enactment,” sumala ni Seno sa iyang committee report number 217-2017.
Dugang niya sa ilang pakisusi sa probisyon sa draft ordinance, kini nalinya sa kasamtangang balaod. (JPP) 
(JPP)
BATA palang si Robert Chan, 64, dihang nahigmata na siya sa bisyo nga sugal.
Ang iyang amahan usa ka lu­mad nga Insik, usa usab ka sugarol hinungdan nga siya usab nagdako nga usa ka sugarol.
Tungod sa kalisod sa ilang kinabuhi ug sa kasugarol sa iyang amahan, sayo siyang nakaamgo nga aron mabuhi, kinahanglan siyang magkugi.
Dinhi, nagsugod siya og pamaligya aron iyang masustiner ang iyang pag-eskwela.
Upat ka managsuon ang pa­mil­­yang Chan nga lumad nga ta­­­ga Jimenez, Misamis Occidental.
Dihang patunghaon siya sa iyang ginikanan sa kolehiyo, siya nilarga dinhi paingon sa Sugbo ug karon dinhi na nanimuyo.
Bisan paman sa kasugarol sa amahan ni Robert, apan gidisiplina siya niini dihang nagtungha na siya sa hayskul.
Third year high school siya dihang gipatrabaho sa iyang amahan isip boy sa amigo ra usab niyai nga Insik.
Tungod kay dagko na og si­nugalan si Robert, di usab siya motrabaho kon gamay ra og sweldo ang iyang trabahoan.
Wa siya mahibawo nga i­­yang amahan ra usab diay ang nagsweldo kaniya.
Ang pagpatrabaho kaniya usa kadto ka paagi sa pagdisiplina nga gihimo sa iyang amahan aron di mapareho kaniya nga sugarol ang iyang anak.
Sugal gihapon
Sugal gihapon
Apan nagpaingon pa lang sa Sugbo si Robert, nahurot na iyang ang pangmatrikula ug pang-enrollment tungod kay gisugal niini.
Wa mawagtang ang iyang ka­sugarol dihang nagtungha na siya sa kursong Commerce sa kaniadtong Colegio del San Jose Recoletes karon University of San Jose Recoloted (USJ-R).
Tanang klase sa sugal iyang naagian.
Naminyo siya sa kaniadto magtutudlo nga si Daisy, dihang 20-anyos pa lang siya.
Wa mahibawo iyang asawa nga bisan kon minyo na sila, mogawas siya sa tungang gabii aron makasugal.
Bisan sa iyang pagkasugarol, nakagradwar hinuon si Robert sa kolehiyo ug nakatrabaho sa shipping companies isip broker.
Usa ka higayon dihang nahibawo na ang iyang asawa sa iyang bisyo sa sugal, nisuway kini pagkutlo sa iyang kinabuhi gamit ang pag-inom og daghang tambal.
Swerte nga wala kini moresulta sa kamatayon apan bisan paman sa maong insidente, wa kini makapahunong sa iyang pagkasugarol.
Bibliya
Bibliya
Apan niabot sa iyang kinabuhi ang kausaban nga wa niya damha.
Usa ka higayon dihang nitambong si Robert og bible study, didto siya nagsugod sa pagbag-o.
Sila sa iyahang asawa, parehong relihiyoso.
Aduna’y unom ka anak ang magtiayong Chan.
Matod niya nga wala siya magtuo nga naigo siya dihang naghisgot kang Hesu Kristo ang maong bible study.
Tungod kay nakapalit siya og yuta sa Minglanilla niadtong 2002, butangan unta kini niya og rest house.
Apan dihang nagsugod na og kawot sa dapit, nakita nila ang usa ka tubod.
Ug didto siya nakadesider nga butangan nalang kini og pool aron magamit ang tubig.
Mao kadto ang rason karon sa malampuson na nga Tubod Flowing Water Resort sa Tubod, Minglanilla.
Karon, usa si Robert sa Board of Elders sa Word of Living, usa ka Christian Church sa nasod.
Abli na usab ang laing resort ni Robert atbang sa Tubod Flo­wing, ang Tubod Bukid Resort.
Plano pa niya nga magbutang og wave pool resort luyo sa Tubod Flowing.
Kining tanan wa niya paa­bu­tang moabot sa iyang ki­nabuhi.
USA ka 60-anyos nga lalake gitumbok sa 21-anyos nga dalaga nga du­nay deperensiya sa pangisip nga niligos kaniya sa Barangay Manlagtang, lungsod sa Tabogon niadtong Sabado, pasado alas 7:30 sa buntag.
Nabutyag ang krimen dihang niuli ang dalaga nga nag­­ping-it sa kasakit sa i­yang bilahan ug gipangutana kini sa iyang inahan. Human nasayod sa hitabo, nisumbong dayon kini sa kapulisan.
Nasikop sa follow-up ope­ration ang lolo nga si Feli­zardo Sanoria, 60, minyo mag-uuma ug molupyo sa samang dapit.
Ang biktima niasoy sa awtoridad nga wala mobarog ang kinatawo ug nalukot hinungdan nga giti­lapan lang ang iyang kinatawo ug gigamitan og tudlo.
SI PO2 Althea Hortelano sa Womens and Children Protection Desk (WCPD) sa Tabogon Police Station nga nahinabi sa Superbalita Cebu, nagkana­yon nga ang biktima sayo sa buntag gisugo sa iyang igsuong lalake nga kuhaon ang yawe sa ilang simbahan nga gihuptan sa suspek.
Manglimpiyo unta sila sa ilang simbahan apan wala ang suspek sa ilang panimalay kay tua kini sa umahan hinungdan nga giapas sa biktima.
Sa pag-abot sa biktima, nakita niya ang suspek ug gisultihan niini nga kuhaon ang yawe sa simbahan.
Apan, matod ni PO2 Horte­lano, ang biktima nisulti sa suspek nga sakit ang iyang ngipon ug gusto kining magpahilot.
Ang biktima diha sa  kasagbutan sa umahan hilota ug samtang naghilot, ang lolo, nitangtang sa lock sa iyang bra ug dayon gikumotkumot ang iyang dughan, gihuboan sa short pants ug panty.
Ang walay buot nga biktima giingong gimandoan ni Sanor­ia nga mohigda ug dayong   patong sa lolo.
Dugang asoy sa biktima ngadto sa awtoridad, ang kinatawo sa lolo wala mobarog  ug giingong nalukot kini.
Matod ni P02 Hortelano, human sa pagpahimulos, gisultihan sa suspek ang biktima mobalik ugma ug namasin nga mobarog na ang iyang kinatawo.
Ang biktima ilang gipahiling sa Pink Room sa Vicente Sotto Memorial Medical Center (VSMMC), dakbayan sa Sugbo ug ila pang gipaabot ang resulta niini atol ning pagsuwat.
Samtang, walay giluwatang pamahayag ang lolo ngadto sa kapulisan.

Si PO2 Hortellano niingon nga  kasong pagpanglugos ang ilang giandam nga ipasaka batok sa suspek karong adlawa nga natanggong sa police station.
KANHI traffic enforcer sa Cebu City Transportation Office (CCTO) patay atol sa hit-and-run nga insidente sa dan Katipunan, Barangay Labangon, dakbayan sa Sugbo niadtong Sabado sa gabii.
Ang biktima naila nga si Emmanuel Gelig, 42, kinsa usa ka guwardiya sa usa ka pampubliko nga tunghaan sa hayskul.
Matod ni PO2 Paul Dennis Traya sa Traffic Police Group (TPG) nga nagmaneho sa iyang motor si Gelig sa dihang nasabod kini sa usa ka pampasaherong jeep alas 8:27 sa gabii niadtong Sabado.
Dihang natumba kini ug nahagba sa dalan, nalatayan pa kini sa ligid sa susamang jeep.
Giawhag karon sa TGP ang driver sa nagmaneho sa jeep nga mo-surrender na kini sa ilang buhatan kon dili kini gusto nga mapahamtangan og mas bug-at nga silot gawas sa kasong reckless imprudence resulting to homicide and damage to properties. (HBL) 
(HBL)
MGA lungsod sa probinsiya sa Sugbo ang magtigi kinsay labing hanas moluto karong Nobiyembre 16 hangtod 19, 2017 sa Kapitolyo sa Sugbo atol sa “Eats Meets West”— usa ka kalihokan nga ipahigayon ilawom sa pagdumala sa Provincial Tourism Office.
Buksan ang upat ka adlaw nga kalihokan inig Nobiyembre 16  sa lungsod sa Tuburan, nga mopakita sa ilang kape.
Gikatakdang motambong sa pagbukas sila si Gobernador Hilario Davide III ug Bise Gobernador Agnes Magpale.
Sa sunod adlaw, Nobiyembre 17, usa ka food forum ang ipahigayon tibuok adlaw sa Capitol Social Hall, diin pito ka mga batid moistorya kabahin sa karaang pagkaon sa mga Sugbuanon, unsa ang Sugbuanong linutoan, organic farming, ug uban pa. 
Ang mga mamumulong mao sila si Dr. Ame Garong sa National Museum, Mike “Chef Tatung” Sarthou, Teresa Ruelas, Eleonor Rivera, Vince Cinches, Cristino Villamor, ug taga-Manila nga si Ige Ramos. Ang forum bukas sa publiko. 
Buksan sab sa samang adlaw, Nobiyembre 17, ang Food Festival, diin gidapit ang publiko sa pagbisita sa lainlaing stalls dapit likod sa main building sa Kapitolyo aron mopalit sa lainlaing matang sa mga pagkaon nga dalit sa mga lungsod sa Sugbo. Alas otso sa buntag hangtod alas otso sa gabii nga “Food Festival’ mo­lungtad hangtod sa Nobiyembre 19, o ang katapusang adlaw sa kalihokan.
Mahitabo ang bangga sa luto sa Nobiyembre 18 hangtod 19, diin ang mga lungsod magtigi kinsay labing maayo mohimo og appetizer, welcome drink, dessert, main course, welcome lei, table set-up, ug packaging. 
Mag-ilog sab ang mga lungsod kon kinsa ang labing maayo mobuhi og balik sa luto nga ana sa 1923 nga cookbook ni Maria “Señora Inday” Fadullon Rallos.
Ang Eats Meets West  nag­su­kad sa komunidad sa eco­tourism niadtong 2015. (PR)
(PR)
NAGSUL-OB og uniporme sa pulis ang 7-anyos nga anak ni PO2 Mae Sasing, samtang nagkupot sa hulagway sa iyang inahan dihang gilubong na ang pulis nga gipusil-patay.
Si Sasing, nadestino sa Lapu-Lapu City Police Office (LCPO) - City Public Safety Company (CPSC), gilubong sa usa ka pribado nga sam-ang sa lungsod sa Liloan.
Sa wala pa gilubong ang 31-anyos nga babayeng pulis, ni­himo ang LCPO og 21-gun salute, agig pagtahod kang Sa­sing. Sagad sa paryente ni Sasing nagsul-ob og puti nga mga t-shirt nga adunay nga mensahe. (HBL) 
(HBL)
NANGAYO og dugang 50 ka watchmen ang kadagkuan sa Cebu Provincial Detention and Rehabilitation Center (CPDRC) sa kagam­hanan sa lalawigan sa Sugbo.
Si Audesti Miguel, acting provincial warden sa CPDRC, nipaabot ning hangyo ngadto kang Gobernador Hilario Davide III.
Sa 50, matod niya, 35 niini ang mga lalake samtang 15 ang mga babaye.
Iyang nakita nga kuwang ang mga sakop sa CPDRC nga maoy tigbantay labi na kon dunay mga husay nga tambungan ang uban niini.
Gawas sa dugang mga tigbantay sa pasilidad, nangayo usab ang CPDRC og lima ka mga sakyanan sa Kapitolyo nga magamit sa paghatod ug pagkuha sa mga piniriso nga motambong og husay sa ilang mga kaso sa lainlaing mga lugar.
Gusto usab niya nga mabansay ang mga prison guard sa pasilidad aron mas epektibo ang pagtuman sa ilang gimbuhaton sud sa prisohan.
“They cannot give what they don’t have... At least, we should armed these people with the basic skills,” pahayag sa officer-in-charge sa CPDRC.
Siya niasoy nga maglisod sa paghimo sa paper works ang ubang mga personnel sa provincial jail diin 35 porsiyento niini ang maayo nakahimo sa ilang trabaho samtang ang nahabilin nga 65 porsiyento ang gidestino sa mas sayon nga tahas.
Suma pa ni Miguel kinahanglan nga i-evaluate niya ang kahanas sa mga gwardiya ug personnel sa CPDRC aron mahibaw-an kon asa sila mohaom.
Gitagsa-tagsa usab nila og tan-aw ang mga dokumento sa mga bilanggo aron masusi kon kinsa ang kwalipikado nga makagawas pinaagi sa Good Conduct Time Allowance (GCTA).
Niadtong Septiyembre, siyam ka mga piniriso ang nakagawas gumikan sa maa­yong gipakita sud sa prisohan ug nahimong kwalipikado sa GCTA samtang, pito niadtong Oktubre.
Tinguha ni Miguel nga malugaan ang pasilidad nga 1,400 lang ang kapasidad apan sa kasamtangan giukopahan og 3,632 ka mga bilanggo.
Siya nibutyag ang daan nga conjugal area ug hawanan sa mess hall sa CPDRC ang himuon nga mga selda samtang ang bag-ong conjugal area anha ibalhin sa luyo sa buhatan sa warden. (SCG) 
(SCG)
MAS dali na nga maseguro ang seguridad sa partygoers kon ang parties atol sa Sinulog 2018, anha himuon sa South Road Properties (SRP).
Matod sa hepe sa City Intelligence Branch (CIB) sa Cebu City Police Office (CCPO)  Cristopher Navida, nga mas sa­yon kini kay anaa ra sa usa ka dapit ang mga tawo.
“If the celebration of the Sinulog festival will be concentrated in one or two places, mas madali nang i-secure,”  nagkanayon si Navida.
Dugang niini nga niadtong nakalabay nga buwan dihang gisugdan na ang coordination meeting tali sa kapulisan, organizers, local government unit (LGU) ug uban pang ahensiya isip pagpangandam sa labing dako nga festival sa nasod. 
Matod ni Navida nga napahimutang na ang preparasyon alang sa seguridad sa Sinulog 2018.
Niadtong nakalabay nga tuig gawas sa kapulisan, nipakatap usab ang CCPO og force multipliers isip dugang seguridad alang sa kalihokan.
Si Cebu City Mayor Tomas Osmeña nimando nga way party ug inom sa 300 metros sud sa Sinulog Parade route ug sa Procession route.
Mamahimo kining buhaton sa mga mopasiugda og party sa SRP tungod kay di kini makadisturbo og kabalayan. (HBL)
(HBL)
MOABOT ngadto sa 50,000 ka mga residente sa dakbayan sa Sugbo ang gipaabot nga makabenepisyo sa P10,000 nga sustainable livelihood assistance sa Department of Social Welfare and Development ( DSWD).
Si Catherine Yso, chief of staff ni Mayor Tomas Osmeña, nagkanayon nga naduso na pinaagi sa Department of Social Welfare and Services (DSWS) pinangulohan ni Leah Ouano-Japson ang mga papelis duha na ka semana ang nakalabay.
Matod sa chief of staff sa mayor nga gisugdan  nag susi sa DSWD 7 ang matag aplikasyon sa naduso ngadto sa ilang buhatan kon kumpleto ba ang mga dokumento nga ilang nahatag.
Gipadayag ni Yso nga pi­pila sa mga rekisito mao nga ang aplikante nagpuyo sa siyudad, lehitimo nga nanginahanglan sa maong ayuda ug adunay organisasyon sanglit ang maong pundok (adunay miyembro nga lima ngadto sa 30) maoy hatagan og account sa DSWD ug adto ra usab didto idepo­sito sa mga benepisyaryo ang ilang pag-uli sa puhonan.
Dugang niya nga mag-agad kini sa by laws nga gisubay sa matag organisasyon (fish vendor, fruit vendor, LGBT, senior citizen) ug ubang mga pundok, kon unsa ug tagpila ang ilang nasabutan nga remittance matag semana o buwan nga maoy ilang ideposito sa ilang bank account.
Gihulagway ni Yso nga kadtong di makaimpas sa ilang utang, ang ilang organisa­­syon di na mahimong ma­kare-loan samtang ang maa­yong mobayad mao ray makabenepisyo.
Si Osmeña maoy nangusog aron makaapil ang mga Sugbuanon sa maong programa sa DSWD sanglit dihang niadto siya sa Manila, nakadungog  siya nga adunay programa ang DSWD alang sa mga kabus hinungdan nga iya usab da­yon gipaabot sa taga dakbayan.
Kon maaprobahan sa DSWD ang tanang aplikas­yon, magahinan ang  Cebu City og P500 mil­yones gikan sa P7 bilyones nga gigahin sa nasudnong buhatan alang sa tuig 2017. (PAC) 
(PAC)
ILEGAL nga panagat higpit nga gibantayan human gi­katahong misiaw karon.
Ang Bureau of Fisheries and Aquatic Resources (BFAR-7), kapulisan sa Central Visayas ug mga non-government organization (NGOs) nga nagha­tag og proteksyon sa kadagatan naghiusa aron mapalig-on pa ang ilang pagbantay sa mga lihitimong mananagat.
Apan sa maong tigom nasuta nga dunay mga tag-as nga opisyal sa gobiyerno ug sakop sa Philippine National Police (PNP) organization ang apil sa naghimo og illegal fishing.
Atol sa tigom sa Coastal Law Enforcement Alliance in Region 7 kun Clear nga gipangulohan sa BFAR-7, ilang usa sa nahatagan og pagtagad ang mga problema nga ilang nasugatan sa paghatag sa proteksyon sa kadagatan.
Sa nanglabay nga mga buwan, daghan na sila og mga nangadakpan nga mga dagkong panagatan nga naghimo og illegal nga panagat sa Tañon Strait diin moabot na sa 59 ka mga dagkong panagatan gikan sa Enero hangtod sa Oktubre 31 ning tuiga.
Hinuon, minos kini kon itandi sa susamang panahon sa miaging tuig nga niabot og 88 ka mga panagatan ang ilang nasikop ug napasakaan og kaso ngadto sa korte.
Apan usa sa ilang gipasupot nga problema nga dunay mga opisyal sa gobiyerno nga nalambigit niining matang sa illegal nga panagat. Gani, usa kanila sa­kop sa kapulisan ug uban kanila dunay koneksyon sa korte nga maoy hinungdan nga ma-dismiss ra usab ang ilang kaso.
Human mahibawo niini si Chief Supt. Jose Mario Espino, direktor sa Police Regional Office (PRO) 7, nga dunay iyang sakop nga nalambigit sa illegal nga panagat, misaad kini nga iyang ipaubos sa imbestigasyon ang maong pulis sa labing dali nga panahon.
Aron mapalig-on pa ug magmalampuson ang mga ahensya sa gobierno nga maoy nag­bantay sa kadagatan, gipasalig ni General Espino nga ang iyang mga sakop motutok na sa problema sa illegal nga panagat.
Bisan pa og duna siyay mga sakop nga na-ha­rass sa mga mananagat nga naghimo og illegal, diin sila na hi­nuon ang napasakaan og kaso. (AYB) 
(AYB)
MALANGAY ang pagpatuman sa P50 milyunes nga drai­nage project sa Bara­ngay Bulacao paingon sa Barangay Tabunok, dakbayan sa Talisay tungod sa padayong pagpa­ngita og kasulbaran kon asa moawas ang tubig gikan sa naasoy nga dapit.
Ang grabe baha sa national highway sa dapit maoy nag-unang problema matag bunok sa uwan.
Apan si  Engr. Leslie Anthony Molina sa Department of Public Works and Highways (DPWH), nagkanayon nga andam ang kontraktor nga mosugod sa maong proyekto apan dunay nakalangay sa ilang plano.
Gipasabot ni Molina nga ilang gihan-ay pa karon ang budget alang sa pagpangita kon asa mogawas ang tubig o kanal tungod kay wa kini nala­kip sa kinatibuk-ang pro­yekto.
Samtang, dili usab una nila ipatuman aron dili mahasol ang motorista nga mag-antos sa grabeng trapiko unya dugay pa mahuman ang ilang proyekto. 
Iyang gipasalig nga  karong tuiga  masugdan ang maong proyekto tungod kay mao sab kini prayoridad ni Kongresista Gerald Anthony Gullas sa Unang Distrito sa Sugbo. (DRT) 
(DRT)
VILLABA Leyte - Kapitan sa barangay ug iyang sakop ang gipamusil sa riding in tandem atubangan sa tindahan niini sa Poblacion Del Sur ning lungsod, pasado alas 2 sa hapon. Dead on the spot si Barangay Cabungahan chairman Edwin Mulle ug iyang sakop nga si Jesselito Pag-ong, 18, taga Leyte, Leyte. Ang duha ka biktima diha sa atubangan sa tindahan dihang kalit miabot ang duha ka tawo. Matod ni SPO4 Naicito Macasusi, imbestigador, duna silay pipila ka angulo karon nga gitutokan lakip na ang pagkalambigit sa kapitan sa illegal gambling ug ingon man sa pulitika. “Ang angulo namo posible sa gambling pero niundang naman ni siya unya ginagmay ra man sab to pero sa pulitika, naa gyod sa 50 porsiyento,” matod ni Macasusi. (JKDP)
(JKDP)
ORMOC City, Leyte – Moabot og 23 ka lungsod ug tulo ka siyudad sa Eastern Visayas ang nakadawat og pasidungog. Ang Seal of Good Local Governance (SGLG) gihatag ngadto sa lungsod sa Guiuan, Oras, Salcedo ug Sulat sa Eastern Samar. Duna usab sa Calbiga, Basey, Daram, Gandara, Motiong ug Villareal sa Samar. Nakadawat usab ang Alangalang, Barugo, Leyte, San Isidro ug Tabango sa Leyte. Gipasidunggan usab ang Liloan, Macrohon, Padre Burgos, St. Bernard, San Ricardo ug Sogod sa Southern Leyte. Duna usab sa Laping ug Lavezares sa Northern Samar. Ang mga siyudad nga gipasidunggan mao ang Maasin City, Baybay City ug Tacloban City. (JKDP)
(JKDP)
ALBURQUERQUE, Bohol- Gidala sa tambalanan ang upat ka biktima nga nakaangkon og grabeng angol tungod sa pagbangga sa duha ka motor nga gipangsakyan sa mga biktima niadtong Biyernes didto sa Tagbuane Bridge, Brgy. Tagbuane, Alburquerque. Mga biktima nailhan nga silang Jennifer Almedilla,42, minyo, usa ka barangay kapitan ug residente sa Brgy. Toril, lungsod sa Alburquerque, Junjun Lague, 19, ulitawo ug duha ka angkas nga silang Lester Tagaliad, 17, ug Kent Bryan Cagaanan, 20, samang nagpuyo sa Brgy. Poblacion, Lila, Bohol. Ang kapulisan nitumbok nga  giingong nakainom ang grupo ni Lague atol sa insidente. (LRB) 
(LRB) 
SAN Julian, Eastern Samar PULIS nga miresponde sa usa ka alarma sa Barangay Putong ning lungsod ang gipugakhang sa suspek. Giila ang biktima nga si PO2 Frederick Samantilla, intel PNCO sa San Julian Police. Samtang ang suspek mao si Fredie Moscos, 27, nagpuyo sa barangay. Base sa imbestigasyon, nakadawat og tawag ang San Julian Police Station bahin sa usa ka tawo nga nagpa­buto og armas sa barangay. Miresponde si Samantilla uban sa laing pulis. Dihang padung na nila duolon ang nahimutangan, kalit nga migawas gikan sa iyang pagtago ang suspek. Gipikhan sa pugakhang o homemade gun si Samantilla nga naigo dapit sa iyang pus-on. (JKDP)
(JKDP)
NASIKOP sa mga sakop sa Anti-Cybercrime Group 7, inabagan sa Carcar City Police Station, ang usa ka 19 anyos human gireklamo sa iyang kanhi hinigugma nga 16 anyos sa Barangay Ocaña, siyudad sa Carcar, niadtong miaging gabii.
Sa dihang uyab pa sila, ang dalaga giingong iyang gipahubo ug gikuhaan og video ug mga hulagway.
Ang video giingon nga iyang gigamit nga panghudlat human siya buwagi sa dalaga, apan tungod niini, mag-atubang siya og daghang mga kaso.
Ang suspek giila nga si Felix dela Concepcion Quindala Jr., taga sitio Puesto, Barangay Napo, siyudad sa Carcar.
Unang mireklamo sa buhatan sa Anti-Cybercrime Group ang 16 anyos nga dalaga, kinsang ngan gipugngan kay menor, human siya padalhi og text messages sa makadaghang mga higayon nga makigbalik kaniya.
Si Quindala giingon nga nihulga kaniya nga kon dili siya mosugot, i-upload niini sa Facebook ang hubo nga hulagway.
Tungod sa kahadlok sa dalaga, nagpatabang na siya sa kapulisan aron mahunong na ang pagpanghulga ug sa kahadlok nga tinud-on ni Quindala ang bahad.
Matod ni Chief Insp. Leo Dofiles, hepe sa ACG-7, nga human nila makuhai sa iyang pamahayag ang dalaga, nakig-alayon dayon sila sa kapulisan sa Carcar alang sa himuon nga entrapment operation.
Nianang pagkahapon sa Nobiyembre 10, 2017, nisugot si Quindala nga magkita sila sa Barangay Ocaña ug pagka alas 7:30 sa gabii, ila dayon nga gidakop ang suspek samtang nakig-estorya kini sa menor de edad.
Nakuha sa mga pulis ang cellular phone ni Quindala ug ilang nakita ang mga text message niini lakip na ang mga hubo nga hulagway sa 16 anyos nga dalagita nga gigamit sa paghulga niini.
“Naay video dinhi sa cellphone nga ang nagkuha ang iyang uyab nga gipabuhat siyag nude act ug mga picture nga hubo gyud sa bata,” matod ni Dofiles.
Milanat og usa ka tuig ang relasyon sa duha apan gii­ngong miaslom kini sa mia­ging mga buwan hinungdan sa ilang panagbuwag.
Apan giingong wa makadawat si Quindala, gani kanunay kini nga mohangyo nga ma­kigbalik ug mohangyo nga makighilawas.
Tungod sa gihimo ni Quindala, mag-atubang siya og dag­­hang mga kaso nga naglakip sa kalapasan sa Article 282 sa Revised Penal Code kun grave threat; kalapasan sa Section 6 sa Republic Act 10175 kun Anti-Cybercrime Law; RA 9262 kun Violence A­­­gainst Women and Children; ug RA 7610 kun Child Abuse Law.
Natanggong sa Carcar City Police Station ang suspek samtang nagpaabot sa kaso nga ipasaka batok kaniya.
Pahimangno ni Dofiles sa mga babaye nga di mohatag og hubo nga hulagway sa ilang mga higala pinaagi sa internet bisan sa ilang mga hinigugma sanglit usa ni sa hinungdan nga daghan ang nabiktima.
TOP 3 nga most wanted sa dakbayan sa Talisay napusilan sa kapulisan human nisuway og sukol atol sa operation sa sitio Mananga 2, Barangay Tabunok, dakbayan sa Talisay niadtong Biyernes sa buntag.
Ang suspek nga nidangat sa tambalanan mao si Ricky Tan, nagpuyo sa maong dapit. 
Samtang laing mga kauban niini nga nasikop giilang sila si Cesar Taac-Taac, 25, ulitawo; ug Geoffrey Tabay, 22, pulos taga sitio Sagingan, Barangay Lawaan 3.
Matod sa imbestigador nga si SPO2 Yvonne Ilustrisimo nga aduna silay gihimong follow-up operation mahitungod sa pagrapido sa Talisay City Jail.
Samtang nakadawat silag report nga didto mitago ang usa sa mga suspek hinungdan nga miadto sila sa lugar.
Sa dihang misulod ang mga pulis, nisugat kanila ang grupo ni Tan nga pulos armado.
Matod pa ni Ilustrisimo nga nition sa iyang KG-9 nga armas si Tan hinungdan nga wa na maglangay ang mga pulis, gipusil kini.
Si Tan naigo sa wala nga bahin sa hawak. (DRT) 
(DRT)
CEBUANA ug iyang uyab nga Koreano nasikop sa buy bust operation sulod sa usa ka hotel sa miaging gabii sa may Panagdait, Barangay Ma­bolo, dakbayan sa Sugbo.
Si Maria Adora Wenceslao, 22, taga taga isla sa Camotes ug uyab nga Koreano nga si Kyong Don King, 44, naa na sa buhatan sa Philippine Drug Enforcement Agency (PDEA) 7 nasikop.
Si Leia Albiar, tigpamaba sa PDEA-7 nga nahinabi sa Superbalita Cebu, nagkanayon nga sila si Wenceslao ug King nakuhaag 10 gramos nga shabu nga mobalor og P50,000l.
Ang ilang mga ahente nipahigayog buy bust operation batok kang Wenceslao, human sa pipila ka adlaw nga pag-monitor niini hinungdan nga nadakpan.
Ang ilang mga ahente nipalit og usa ka bulto nga shabu, nga mobalor og P31,000 gamit ang boodle money.
Si Albiar niingon nga sa ilang nahibaw-an sagad sa kustomer ni Wenceslao mga langyaw.
Wa motug-an si Wenceslao kon diin gikan ang iyang suppply sa drugas. (GPL)
(GPL)
TUNGOD kay wala pa hingpit mabutangi og internet connection ang 15 ka mga buhatan sa Land Transportation Office (LTO) 7, wa pa masugdi ang pag-imprinta sa driver's license nga may lima ka tuig nga validity.
Matod ni LTO 7 OIC Regio­nal Director Alita Pulga nga niadtong Biyernes, upat pa lang ka mga buhatan ang nabuta­ngan og internet connection sa mga service provider.
Gikinahanglan ang connection kay ang bag-ong desinyo sa lisensiya aduna na'y biometric system ug pagkuha sa hulagway.
“So, client has to come personally to the LTO office where he/she got his/her license for the enrollment in the biometric -fingerprinting (10 fingers) and photo taking. Blood type is an additional information that must be encoded to the system,” si Pulga nagkanayon.
Kon duna nay internet connection ang mga buhatan sa LTO 7 sa mga siyudad sa Sugbo, Mandaue, Lapu-Lapu, Ta­­li­­say, Tagbila­ran, Duma­gue­te, DLRO SM City, DLRO Robinson Dumague­te City nga ma­­o’y aduna’y daghang backlog sa lisensiya, himuon na ang pag-imprinta ug pag-isyu sa bag-ong lisensiya. 
MITUBO og P2.3 milyones ang kita sa Cebu South Bus Terminal nga gipadagan sa kagamhanan sa lalawigan sa Sugbo sa unang siyam ka mga buwan karong 2017 kon itandi sa susamang panahon sa miaging tuig.
Sa comparative report sa CSBT, nasayran nga nikita ang terminal og P51,375,722.62 gikan sa Enero hangtod sa Septiyembre karong tuiga, mas dako kon itandi sa P49,053,604.28 sa susamang panahon sa 2016 ug P47,587,520.99 sa 2015.
Si Joey Herrera, terminal manager, namahayag nga gikan sa Enero hangtod sa Oktubre sa 2017, niabot na og P56,951,264.26 ang koleksyon sa terminal.
Labing dako nagagikan sa abangan sa mga stall nga nikabat og P7,892,362.70; P7,828,670 nakolekta sa mga taxi nga mosud sa terminal; P6,384,580 gikan sa bayad sa paggamit og CR ug P748,851.56 sa ubang koleksyon sud sa terminal.
Sa P56.951 milyones, ang CSBT nikita og labing dako sa Mayo nga niabot og P6,115,854.53.
Matod ni Herrera nga nidagsa ang mga pasahero sa maong buwan gumikan kay daghan ang namakasyon ug namauli sa ilang mga lugar.
Samtang, niubos og P5 mil­yones ang gipangayo nga pundo sa tagdumala sa CSBT alang sa operasyon niini sa sunod tuig.
Gikan sa P37 milyones karong tuiga, si Herrera niduso og P32 milyones nga budget sa 2018.
Atol sa budget hearing sa Sangguniang Panlalawigan sa Sugbo niadtong Biyernes, si Herrera nipasabot nga niminos ang ilang gipangayo nga pundo alang sa Capital Outlay sa mga imprastruktura kay napatuman na nila ang mga proyekto alang sa terminal sama sa pagbutang og solar panels, fire alarm system, information display system ug pagpaaspalto.
Sunod tuig, P3 milyones nga pundo ang ilang giduso sa capi­tal outlay alang sa dugang pagpalambo sa terminal diin plano nila magpabutang og canopy sa unang quarter sa 2018. (SCG) 
(SCG)
NAHIMONG problema sa sektor sa turismo sa dakbayan sa Lapu-Lapu ang dakong alkansi niini human sa presensya sa Abu Sayyaf sa Bohol niadtong Abril.
Gipun-an pa ang alkansi dihang niulbo ang krisis sa dakbayan sa Marawi sa Mindanao gumikan sa kombati sa gobyerno batok sa Maute group nga nipadayag og suporta sa ISIS.
Matod ni Lapu-Lapu City Tourism Officer Hembler Mendoza nga bisan nasumpo na ang Abu Sayaf sa Bohol ug napukan na sa gobyerno ang Maute sa Marawi, apan naglisod pa gihapon ang tourism sector sa  pagbawi sa ilang alkanse.
“Cancelled room accomodation, we’re talking about MICE or banquet, so naproblema gyud sila (hotels and resorts). One entity, they lost right and then P30 million for MICE. Some is individual from Online booking, some group, some team building, some are social activities, domino effect dayon,” ni Mendoza.
Tungod niini, ang Dakbayan mopahigayon og tulo ka adlaw nga Lapu-Lapu City Tourism Expo diin tuyo niini nga ma-promote ang mga resort, hotels, ug mga aktibidad sa Mactan.
“We come up to focus on promoting Lapu-Lapu City and market the city immediately.  What I did, we come up with a new campaign and then this time we come up with the Lapu-Lapu City Tourism Expo...” ni Mendoza sa Superbalita Cebu. (JPP) 
(JPP)
HAIT nga kuko sa rapist ma­oy hinungdang naka­mata ang biktima sa mia­ging kaadlawon sa Purok A­log­bate, Barangay Ta­m­bongon, lungsod sa San Re­megio.
Ang 15-anyos nga itago sa pangalan nga si 'Isabel', tinun-an sa grade 10 sa ilang lugar.
Ang suspek nga nasikop mao si Modelito Negro, 24, dunay kapuyo, lab-asero ug  taga Tondo, Manila.
Si PO2 Crisanta Antopina, hepe sa Womens and Childrens Protection Desk (WCPD) sa San Remegio Police Station, niasoy nga hubog ang suspek ug nihimakak sa alegasyon.
Matod ni Antopina, ang biktima naa nagpuyo sa ilang apuhan.
Natulog sila sa sala tupad niini ang 15-anyos nga dala­gita ug ig-agaw, kinsa natulog sab sa sala.
Giingong mibakasyon ang suspek uban sa iyang igsuon.
Apan ang suspek kay hubog kay nag-inom sa mia­ging gabii ug pagka alas 12:30 sa kaadlawon  nikamang kini paingon sa biktima.
Si PO2 Antopina niingon nga ang biktima nibutyag nga nakamata siya kay dunay nagsige og hikap sa iyang totoy ug ang iyang kinatawo gihinol.
Nikisikisi ang biktima nga wala nay pante ug short human gihuboan sa suspek kinsa nagsige'g sud ang tudlo ngadto sa kinatawo niini.
Ang biktima nakasulti pa kini ngadto sa suspek “ayaw Model kay... ra ta."
Apan ang suspek wala manumbaling sa gisulti sa biktima nga wala na makaagwanta sa kasakit sa kinatawo ug gipatiran si Negro nga hubo ang tibuok lawas.
Nipalayo ang suspek ug nahadlok nga makamata ang mga tupad sa pagkatulog sa biktima.
“Tag-as daw kaayog koko ang suspetsado, hait daw walay hinguko maong nakamata. Niping-it sa kasakit ang biktima,” dugang ni Antopina.
Ang suspek ilang pasakaan og kasong pagpanglugos ug kalapasan sa Republic Act 7610 kun child abuse. Apan ang bata gipahiling pa sa Pink Room sa Vicente Sotto Memorial Medical Center (VSMMC). Ang resulta niini ilang gipaabot alang sa pagpasakag kaso karong lunes.
PATAY ang usa ka lalake human gipusil sa wala mail­hing tawo samtang gii­ngong nipalit og shabu sa  Magay, Barangay Tanke, siyudad sa Talisay niadtong Biyernes sa alas 9 sa gabii.
Ang biktima mao si  Delbert Quinain, 39, taga Barangay Tunghaan, lungsod sa Minglanilla.
Base sa imbestigasyon ni PO2 Sydney Alisoso sa Talisay City Police, ang biktima ku­yog sa uyab aron pagpalit og shabu apan gipusil kini human sa transaksiyon. (DRT) 
(DRT)
NIPATUMAN og kausaban sa security operational protocol ang tinugyanan sa Cebu Provincial Detention and Rehabilitation Center tu­ngod sa padayong pagpalusot og kontrabando sud sa prisohan.
Si Audesti Miguel, acting provincial warden sa CPDRC, niusab sa naandan nga mga pamaagi sa pagbantay ug paglihok sud sa pacilidad diin mas estrikto ang gipatuman nga seguridad.
Sa iyang giisyu nga memorandum alang sa tanang personnel, iya kining gidid-an nga mosulod o moagi sa restricted area, ang dapit sa backdoor o duol sa kusina kon way security clearance.
Iyang gitahasan ang nadestino sa maong lugar nga badlungon ang moabot sa lugar ug kon magmagahi o mamugos, iyang ipapusil.
“As much as possible, we don’t want to reach that point but I was really serious when I told my personnel nga not to go beyond that if they don’t have security clearance,” pasabot ni Miguel sa mga tigbalita.
Tumong sa kanhi pulis nga mapugngan ang pagpalusot sa mga kontrabando sa ma­ong dapit.
Ang mga kausaban iyang gihigpitan sa dihang siya na ang nilingkod nga officer-in-charge sa pasilidad niadtong Septiyembre.
Atol sa Oplan Galugad niadtong Miyerkules, 122 ka paki­te sa gidudahang shabu ang nasakmit nga gidudahan nga gipalusot na usab sa bilanggo ug kakonsabo nga personnel.
Sa kasamtangan, ang mga prison guard giabagan og bantay sa mga sakop sa Provincial Public Safety Company.
Matod ni Miguel ang mga bilanggo gitugotan nga moagi sa luyo apan kini kon dunay security clearance o gitahasan sa pag-andam sa ilang pagkaon.
Siya nidugang nga wa niya tugoti nga moagi ang mga bilanggo sa bisan asa gawas lang sa main entrance duol sa desk officer station diin masiksik ang ilang dala nga mga butang ug dunay nakabantay nga mga sakop sa PPSC ug K9 units sa Philippine Drug Enforcement Agency (PDEA).
Iya usab pabutangan og pukot ang luyo nga bahin sa pacilidad diin posible ilabay ang kontrabando gikan sa gawas sa compound.
Gawas niini, siya nimando sa pagpalabay sa daang mga locker sa mga prison guard.
Siya nisugyot nga adto i­pahimutang ang lockers sa gawas mismo sa compound sa prisohan diin sa kasamtangan naa kini gibutang sa parking lot. 
“Because I don’t want them leaving anything there,” dugang ni Miguel. (SCG) 
(SCG)
GIHUWAT na lang ang pirma ni Cebu City Mayor Tomas Osmeña aron hingpit na ang mando niini nga wala’y party o inom nga mahitabo sulod sa 300 metros sa parade route sa Sinulog 2018.
Sa iyang Facebook post, si Osmena gilauman nga mopirma sa executive order nga mag­dumili sa concerts, shows, per­forman­ces, gigs, recitals, events, street party ug pagbutang og dagkong speaker sa rota sa Si­nulog parade ug procession sugod sa Enero 19 hangtod sa Enero 21, 2018.
Way establisyementong mo­la­pas sulod sa 300 metros sa Sinulog Parade ug Procession route bisan sa parking lots. (HBL) 
(HBL)
ADUNA na unya mogukod sa mga riding-in-tandem nga mga kriminal sa dakbayan sa Mandaue sugod ug­mang adlawa.
Kini human pormal na nga ilusad sa Mandaue City Police Office (MCPO) ang Tactical Motorcycle Reaction Unit (TMRU).
Ang maong lakang gihimo tungod sa sunodsunod nga mga krimen nga nahitabo nga naglambigit sa suspek nga nagmotor sama sa nahitabo ni PO1 Mae Sasing ug laing insidente sa pagpamusil sa dakbayan sayo ning semanaha.
Matod ni PCI Joven Larga, acting PIO sa MCPO, nga sa maong programa, duha ka  mga pulis nga sakay sa ma­tag motorsiklo, ang mag-ro­ving sa nagkadaiyang lugar sa dakbayan ilabi na sa crime-prone areas.
Tuyo sa maong lakang nga mas mapadali ang pagres­ponde sa kapulisan batok sa mga riding-in-tandem nga mga kriminal.
“Next week i-launch natin ang Mandaue Tactical Motorcycle Reaction Unit, mga personnel natin ang i-tap, gagamitin ang motorcycle para mabilis makapag-react and maka-pagrespond ang pulis natin sa pang-counter sa mga riding in tandem,” matod ni Larga sa mga tigbalita.
Apan kini niangkon nga sa kasamtangan, kuwang ang motorsiklo nga gamiton sa kapulisan sa maong programa maong nangayo kini’g tabang sa kagamhanan sa dakbayan.
“We really support the prog­rams of MCPO kay di rana para ilaha, para na nato tanang Mandauehanons,” ni Mayor Luigi Quisumbing.
Tungod niini, ang MCPO mogamit sa na-impound nga mga motor sa kagamhanan. Apan ang kapulisan inubanan sa City Legal Office nagpaabot una sa guidelines ug clearance gikan sa Commission on Audit sa pag-dispose sa mga motor kon way mga interesado niini.
“If nobody are interested, the units are for auction, but seems no one is interested, we will turn-over it to TEAM and MCPO, after we get the COA clearance,” dugang sa mayor.
Padayag ni Quisumbing nga kapin na sa 30 ang impounded nga mga motor. (JPP) 
(JPP)
DUNAY laing opisyal ang kapulisan sa Talisay Police Station nga mao karon ang gitudlong deputy chief of police.
Gawas sa maong opisyal, aduna pay laing unom ka mga pulis ang gidugang.
Una niini, ang Police Regional Office (PRO-7) ang nihatag og ultimatum sa Talisay City Police aron ilang paubsan ang kriminalidad sa ilang area of responsibility, aron dili relibohan ang tanang sakop sa Talisay Police.
Human sa duha ka semana nga ultimatum, wala pa’y desisyon ang PRO-7 ug walay pagkatandog sa ilang mga sakop.
Kagahapon, gibutyag ni Supt. Jason Villamater, hepe sa Talisay Police, nga si Chief Insp. Leo Logroño mao karoy iyang deputy human kini gidestino sa Talisay.
Si Logroño, nahimong deputy chief of police kaniadto sa Carcar Police Station ug nadestino usab kini sa lain laing opisina sa Cebu Provincial Police Office.
Siya graduwado sa Philippine National Police Academy (PNP) class 2008.
Gawas ni Logroño, aduna usay laing unom ka mga pulis ang gidugang nga ang duha pulos dunay ranggo nga se­nior police officer (SP0)4.
Nagpasalamat si Villamater sa maong kalambuan aron sila matabangan sa ilang inad­law nga gimbuhaton sa Ta­lisay Police Station.
Gumikan niini, moabot nag 80 ka pulis ang ilang station apan, tungod kay nag-schoo­ling ang 3, moabot nalang sa 77 ka buok ang iyang sakop.
Midugang si Villamater nga dako kinig matabang sa iyang trabaho diha sa Talisay Police ilabi na sa pagmintinar sa kahusay ug kalinaw. (DRT)
(DRT)
ANG Talisay City Jail sa Ba­rangay Maghaway gisu­wa­­­yan na usab unta pag­­rak­­rak, apan ang armas sa mga mangtira nikagar.
Di pa igo, gibaslan sila og pusil sa mga jail guard nga nakabantay na sa duha nga nag-angkasay sa motorsiklo hinungdan sa ilang pagkaangol, apan sa managlahing ospital na sila nadakpan.
Usa nila napriso na kaniadto sa maong bilanggoan, samtang kapulisan nagtuo nga adunay tawo nga nagpaluyo sa mga pagpangrakrak, sama sa nahitabo ala 1:58 kagahapon sa kaadlawon.
Mga suspek giilang sila si Arjann Ababon Bacus, 22, ug si Joseph Troy Briones, 19.
Si Supt. Gil Inopia, warden sa Talisay City Jail nibutyag nga human sila nabiktima sa pagpangrakrak sa makatulo ka mga higayon.
Gitambagan sila sa ilang rehiyonal nga buhatan nga ang magbantay diha na sa atuba­ngan nga gate, di na sa ikatulo, apan butangan og sandbag ang atubangan agi og depensa.
Matod ni Inopia, nakabantay ang duha niya ka mga guwardiya sa duha ka mga tawo nga nag-angkasay sa motorsiklo gikan sa Barangay Linao ug miagi sa ilang gate apan pag-abot sa unahan mi-U-turn.
Pag-abot sa gate, ang nag-angkas kalit nga nibunot sa iyang armas dayog pamusil, apan wala makabuto tungod kay matod pa miungot.
Ang mga jail oficer ningbawos sa pagpusil hinungdan sa pagkaigo sa duha ug naratol ang angkas, dali unta silang ningsibat apan nahulog siya ug ang armas samtang nahabilin ang cellphone ug tsineles.
Pag-abot sa unahan, nangatumba pa kini ug daling nakasibat biniyaan ang ilang motorsiklo.
Ang duha nakasakay og la­ing motorisklo.
Ang kapulisan nga nitubag sa alarma nakakita pa sa daghang dugo hinungdan nga sila nagtuo nga samdan ang mga suspek.
Sa follow-up operation sa Ta­lisay police, ilang nasayran nga ang drayber sa motorsiklo nga si Briones, taga Lagtang, samdan sa abaga nga niabot sa Talisay District Hospital, apan gibalhin sa Vicente Sotto  Memorial Medical Center.
Samtang ang angkas nga namusil nga naila nga si Arjann Ababon Bacus, samdan sa suwang ug nagpatambal sa Minglanilla District Hospital, apan nagpabalhin sa Miller Hospital ug sa dihang naapas sa mga pulis sa Talisay, gibalhin gihapon sa VSMMC.
Si Inopia nibutyag nga si Bacus napriso na kaniadto sa ilang pasildiad niadtong Abril 7, 2015 tungod sa kasong illegal nga paghupot og armas, ug nakagawas niadtong Enero 2017.
Matod ni SPO2 Yvonne Illustrisimo, ang duha nalambigit sa mga tulis sa ilang lugar ug giingong gun-for-hire.
Aduna na silay nakuhang kasayuran kon si kinsa ang nag­sugo sa pagpamusil sa prisohan, apan dili lang una nila ibutyag kon si kinsa.
Gisuta pa kon sila ba gihapon ang responsabli sa pagpang­rak­rak sa makatulo ka mga higa­yon kaniadto sa bilanggoan.
POSIBLENG mag-atubang og kaso si Mayor Tomas Osmeña resulta sa iyang hashtag(#) post gamit ang iyang kaugalingong Facebook page nga nagsentro sa pribadong parte sa lawas sa babaye.
Ang mga konsehal sa Team Rama nga maoy gipasabot sa #TeamRamaBahogB_l_t desidido nga mosang-at og kaso batok sa mayor kinsa una rang nangayo og dispensa sa na post sa iyang social page ug nipatangtang sa mensahe.
Si Osmeña nagkanayon nga di siya maoy personal nga nag-post sa mensahe nga nagsentro aron unta masulbad ang kabaho sa basura sa Inayawan dumpsite apan matod pa wa niya masulbad gumikan sa giingong pagbabag sa Team Rama diha sa konseho.
Si Konsehal Joy Pesquera, bugtong babaye nga sakop sa Team Rama, nagkanayon ang gibuhat ni Osmeña dakong tamparos ug insulto sa kababayen-an.
“That’s a discrimination. Un­sa man iyang tan-aw sa mga babaye, baho nalang gyud? It’s really below the belt literally and figuratively,” padayag ni Pesquera.
Ang hashtag nakuha gikan sa video sa usa ka babaye nga nag-viral sa internent nga naghisgot sa kabaho sa iyang kinatawo base sa sulti sa  laing babaye nga gigamit sa iyang bana.
Si Konsehal Pastor Alcover Jr., niingon nga binastos ang gihimo sa mayor ug di unta kini angay mogawas gikan kaniya sanglit siya ang amahan sa siyudad sa Sugbo.
Ang mayor sa iyang bahin nagkanayon nga di siya ang nagpost sa mensahe.
Apan siya nibutyag nga iyang papanubagon ang adminastrador sa iyang Facebook apan wa niya gibutyag kon si kinsa.
Gipadayag ni Osmeña nga di na niya mamonitor ang ta­nang panghitabo gumikan sa kadaghan sa iyang bulohaton diin gawas sa daghang pirmahanan, meeting ug uban pa, a­­­duna pay gatusan ka mensahe sa iyang cellphone nga iyang basahon personal.
Giangkon niya nga matag post sa iyang Facebook, ikonsulta kini kaniya apan daw wala mabantayi ang maong hashtag. (PAC) 
(PAC)
GIPANGANDAMAN sa Cebu City Government ang grabeng kahuot sa dagan sa  mga sakyanan inig sirado sa N. Bacalso  avenue (Mambaling area) karong Lunes alang sa laing phase sa underpass.
Kagahapon, gipatawag ni Konsehal Dave Tumulak, chairman sa public order and safety ang mga representante sa Department of Public Works and Highways (DPWH) 7 ug City Traffic Operation Management (Citom) para sa maong katuyoan.
Si Francisco “Isko” Ouano, operations head sa Citom, nagkanayon nga sugod alas 6 sa buntag sa Lunes, sirad-an ang tibuok lane gikan sa sityo Caimito paingon sa intersection sa F. Llamas.
Ipahiluna sa contractor ang ilang mga heavy equipment aron pagtrabaho sa phase 1 sa P683 milyones nga tunnel nga proyekto ni Kongresista Rodrigo Abellanosa.
Samtang ang Citom nigahin og usa ka lane sa N. Bacalso (phase 2)  gikan sa Shopwise paingon sa Cebu South Bus Terminal (CSBT) para sa mga sakyanan gikan sa Pardo area.
Matod pa nila ni Tumulak ug Ouano nga ang mga sakyanan nga mopaingon sa south (vice-versa), adto moagi sa South Road Properties (bus, mini bus, truck de karga, private) samtang ang mga PUJ, private ug uban pa adto moagi sa M. Gochan, Ganciang ug lahos sa dalan F. Llamas paingon sa ilang destinasyon.
Ang mga sakyanan gikan sa Pardo (light vehicles paingon sa CSBT) mosubay sa one lane sa N. Bacalso (Mambabling) samtang ang mga sakyanan nga mopaingon sa SRP mosubay sa dalan Cabreros, Rizal extension lahos sa Vestil road.
Ang mga PUJ nga gikan sa Naga, moliko sa wala paingon sa dalan Sabellano lagbas sa barangay Quiot lahos sa F. Llamas.
Ang Citom mopadala og labing minos 12 ka mga traffic enforcer nga maoy modumala sa traffic, way labot sa task force alpha personnel ug auxiliary force.
Si Tumulak nagkanayon nga adunay mga barangay tanod nga moapil sa pag-man sa traffic.
Gihangyo sa konsehal ang mga motorista sa pagpataas sa ilang pasyensya sanglit sugod sa Lunes, makasinati og di tiaw nga kahuot sa trapiko ang N. Bacalso, F. Llamas, Sabellano ug kasikbit nga mga karsada.
Ang phase 2 nahuman sa contractor sulod sa 3 ka buwan samtang ang phase 1 ila usab nga gitinguha nga mahuman sa di pa ang panahon nga gitagal.
TULISAN sa dakbayan sa Sugbo ug Mandaue ang nasikop sa Mandaue City Police Office (MCPO) didto sa dalan Hernan Cortes, corner AS Fortuna, Brgy. Banilad, Mandaue niadtong Huwebes sa hapon.
Ang suspek giila nga si Mark Anthony Luchen, 32, taga Brgy. Talamban, dakbayan sa Sugbo.
Nasuta ning mantalaan nga si Luchen maoy responsable sa sunod-sunod nga mga kaso sa tulis sa Banilad ug Cabancalan, Mandaue City diin kini mogamit og wa mailhing kalibre sa armas aron mahadlok ang biktima.
Matod ni Chief ldefonso Mi­randa, hepe sa Station 4 sa MCPO, nga human sa ilang pag­susi ug koordinasyon sa silingang dakbayan, nasuta nila gikan sa Talamban Police nga susama og modus si Luchen sa pagpanulis niini sa Talamban.
Tungod niini, nihimo og checkpoint ang kapulisan sa may Hernan Cortes pasado alas 2 sa hapon ug didto ilang napahunong ang si Luchen nga wa nag-helmet.
Dugang ni Miranda nga wa kini mopatuo, nipasutoy kini’g padagan maong gigukod sa kapulisan ug nasikop. (JPP) 
(JPP)
HINGPIT na ang pagpangandam sa dakbayan sa Lapu-Lapu sa fluvial procession sa Birhen sa Regla ugmang adlawa.
Matod ni Tourism Officer Hembler Mendoza nga di mominos sa 25 ka mga bangka ug sakayang pandagat ang nagparehistro na sa iyang buhatan aron mosalmot sa maong kalihukan subay sa pagsaulog sa pista sa dakbayan.
Ugmang adlawa magsugod ang unang novena mass sa Birhen sa Regla subay sa kapistahan sa dakbayan sunod semana.
Si Mendoza nagkanayon nga sa Pacific Cebu Resort sa Suba-basbas magsugod ang fluvial procession mga alas 7 sa buntag ug motapos sa Muelle Osmeña mga alas 9 sa buntag.
Inig abot niini sa Muelle Osmeña, motabang og alsa paingon sa simbahan si Mayor Paz Radaza.
Dugang ni Mendoza nga atol sa kalihukan, moabag ug mo suporta sa Dakbayan ang Philippine Coast Guard, PCG Auxilliary, Philippine Air Force, Philippine Navy, Emergency Rescue Unit Foundation (Eruf), Red Cross, kapulisan, mga pump boat ug jetski operators sa dakbayan ug uban pa.
Sa di pa ang prosesyon, usa ka misa ang pagahimuon una sa Marigondon Parish Chruch mga alas 5:30 sa buntag.
Sumala pa ni Mendoza nga sa prosesyon, katulo moyabo mga buwak ang PAF sa may sa Marcelo Fernan Bridge ug Muelle Osmeña.
Aduna say nagpaabot nga ganti ang mga pump boat sa mga barangay ug corporate office nga adunay maanindot nga dekorasyon. 
Duha ka mga mananaog gikan sa barangay ug corporate offices category ang makadawat sa P7,000 alang sa first place most decorated and symbolic pump-boat, P5,000 sa second ug P3,000 sa third. (JPP) 
(JPP)
PATAY ang usa ka mag-uuma sa Barangay Sibugay, dakbayan sa Sugbo hu­man nakuryentihan, pa­sado a­­­las 11:00 Huwebes sa buntag.
Samtang, naangol ang i­­­­yang asawa nga misuway pagluwas ug naa karon sa tambalanan.
Ang biktima, si Bernabe Sibonghanoy, 46, minyo nga nagpuyo usab sa dapit,  patay dihadiha dayon human malatayi sa kusog nga kuryente sa iyang lawas.
Matod ni SPO1 Janice Tamayo, imbestigador sa Homicide section sa Cebu City Police Office, nga samtang nanguma si Sibonghanoy nanguha usab ni og kawayan aron iali sa gipanpan niini nga yuta aron dili modahili ngadto sa ubos.
Apan sa dihang iyang gitumba ang kawayan nasangit kini sa live wire sa poste nilatay ang kuryente sa kawayan diretso sa iyang lawas.
Ang asawa nga si Gina nga nakakita sa nahitabo nga niadtong tungora nag atiman usab sa ilang uma midagan kini paduol sa iyang bana nga mikirig na iyang gisuwayan sa pagbira apan siya na usab ang nakuryentihan.
Nakita sa ilang silingan nga si Julito Ardiente ang nahitabo ang misuway usab ug tabang apan sa iyang paghana pagbira sa buhok daw sa giitsa kini sa layo tungod sa kuryente.
Wala maunsa si Ardiente apan si Bernabe naboak ang dapit sa liog tungod sa kakusog sa kuryente. Si Gina nakaangkon usab ug dakong samad sa tuhod diin gituohan nga didto migawas ang igo sa kuryente.
Si Barangay Kapitan Jerson Cadanpog na ang nanawag sa ilang Emergency Medical Services aron madala sa tambalanan ang mga biktima.
“Naabtan nalang ni sa ilang kapitan nga nangatumba na nya kining si Gina nawad-an ni ug panimuot pero buhi pe­ro ang na grabihan ang bana nga nabuslot ang liog agi siguro to sa kuryente,” matod ni SPO1 Janice Tamayo.
Si Gina naa pa karon sa usa ka pribadong tambalanan sa syudad sa Sugbo aron magpaalim sa iyang naangkon nga samad sa tuhod.
“Wala silay nakitang foul play sa kamatayon sa biktima sanglit wala tuyoa nga ang punoan sa kawayan nga iyang giputol masangil sa live wire sa poste sa Veco,” matod ni Tamayo.
KAPIN sa 16 mil ka punoan sa marijuana sa duha bukirang barangay sa syudad sa Danao ang malampuson naibot sa kapulisan sa probinsya inabagan sa mga sakop sa Philippine Drug Enforcement Agency  7, duha ka tawo nadakpan.
Sa miaging semana nakadawat og taho  ang Danao City police station labot sa presensya sa mga tinanom nga mga marijuana nga hapit nang harbison sa barangay Sibakan ug Togonon.
Kining maong mga barangay nga nahimutang na sa bukirang dapit sa siyudad diin mga lagyo na kaayo ang mga panimalay sa nanimuyo niini.
Matod ni Sr. Supt. Eggar Alan Okubo, hepe sa kapu­lisan sa probinsya sa Sugbo, nga gilusad dayon nila ang pagpaniid  sud sa pipila ka adlaw ug dinhi nasuta nga tinuod ang gipang hatag nga impormasyon gikan sa usa ka residente.
Unang milusad ug operation ang Danao PNP uban ang Provincial Public Safety Company ug PDEA 7 niadtong Nobiyembre 8 ug ilang naibot ang 9 mil ka punoan sa ma­rijuana ug 3 mil ka mga sanga niini sa barangay Sibakan.
Kagahapon sa buntag lla na usab nga girumbo ang Barangay Togonon diin naka ibot sila og 8 mil ka punuoan sa mga marijuana nga gihulagway ni  Okubo nga molapas na sa gitas-on sa tawo.
Nasikop hinuon sa kapulisan ang duha ka tawo nga gituohan nga maoy nananom sa maong mga marijuana nga giila nga silang Reynaldo Cal nga taga Sibakan ug Julito Batucan nga taga Togonon.
Matod ni Col. Edgar Okubo nga magpadayon ang ilang pag patrolya sa kabukiran sa probinsya sa sugbo ilabi na sa mga dapit nga naila nga dunay plantation sa marijuana.
"May community participation dito dahil sila ang nagbigay ng information sa ating kapulisan na may plantation nga sa marijuana sa nasabing lugar,” matod ni Okubo.
Ang PDEA-7 nibanabana nga moabot ngadto sa P5.7 million ang balor sa maong mga punoan sa marijuana.
Tungod sa kadaghan sa na­ibot, nimando na lang ang PDEA ug ang hepe sa CPPO nga sunugon sa maong dapit. (AYB) 
(AYB)
PASAKAAN na og kaso sa Police Regional Office (PRO) 7 ang mga administrator sa Cebu Flash Report (CFR) bahin sa bomb scare niadtong Hulyo ning tuiga.
Si PRO 7 Director Jose Espino nipasalig sa mga tigbalita nga niadto sa ilang buhatan kagahapon nga giandam na ang impormasyon alang sa pagpasaka og kaso batok sa mga nagdumala sa page sa CFR sa Facebook.
“Dapat ma-file na ‘yan,” sumala sa direktor sa kapulisan sa Central Visayas sa pakig­hinabi sa mga sakop sa media.
Ang post sa CFR sa Facebook niadtong Hulyo nakamugna og kabalaka sa mga molupyo sa dakbayan sa La­pu-Lapu human kini niingon nga gi-detonate na ang bomba sa kapulisan.
Si Espino nimando ni P/Supt. Julius Caesar Gornez, officer-in-charge sa Regional Investigation and Detection Management Division (RIDMD) sa pagduso sa kaso sa piskaliya.
Wa sila motug-an kon ka­nus-a masang-at ang kaso ug kon pila ang apil sa kasohan.
Si Chief Insp. Leo Dofiles, pangu sa Regional Anti-Cybercrime Office (RACO) 7, nibutyag nga nahuman na sila sa imbestigasyon usa ka semana human sila gitahasan ni kanhi PRO 7 Director Noli Taliño. Si Taliño tua na madestino sa Camp Crame.
Ang resulta sa investigation report ila nang naduso sa PRO 7 kon diin nailhan na ang mga administrator sa CFR. (SCG) 
(SCG)
DI mominos 12 ka local government units (LGUs) sa Central Visayas, lima ang gikan sa Sugbo, ang mga awardee sa Seal of Good Local Governance (SGLG) sa Department of Interior and Local Government (DILG) karong tuiga.
Sa lalawigan sa Sugbo, apil ang tulo ka mga lungsod sa Sogod, Tudela ug Samboan samtang, sa city category, ang siyudad sa Naga ang nalakip.
Ang kagamhanan sa pro­bin­sya sa Sugbo ang nakakuha usab og SGLG alang sa provincial category. Kini ang iyang ikatulo ka sunodsunod nga higayon nga pasidungog sukad sa 2015.
Ang mga probinsya sa Bohol ug Siquijor ang naapil usab.
Samtang sa city category, awardee ang siyudad sa Tagbilaran. Sa mga lungsod, upat ang gikan sa Bohol nga naglangkob sa Alicia, Bien Unido, Duero ug Tubigon.
Si Gobernador Hilario Davide III niila sa kamahinungdaon sa participatory governance sa pagkuha sa SGLG ug nipahinungod niini sa mga Sugbuanon.
“Dili kini nato makuha kon wala ang pagtinabangay sa gobyerno ug katawahan. Busa atong doblehon pa ang atong paningkamot alang sa kalambuan sa matag Sugboanon,” dugang sa gobernador.
Si Mayor Kristine Chiong, pinaagi sa City of Naga Administrator Arthur Villamor, niila sa papel sa Community Based Management System sa naangkon nga award nga maoy ikatulong higayon.
Matod ni Villamor sukad sa administrasyon ni kanhi mayor Valdemar Chiong hang­tod sa pamunuan ni Ma­yor Kristine, na-develop ang insaktong documentation sa ilang mga programa ug proyekto sa siyudad.
Si Sogod Mayor Lissa Marie ‘Moonyeen’ Durano namaha­yag nga gibuhat lang nila unsay angay nga buhaton sama sa maayo nga financial housekeeping, paghimo og mga plano sama sa disaster risk re­duction management, Comprehensive Land Use Plan, Solid Waste Management Plan ug ang padayon nga pagpatuman sa transpa­rency ug maa­yong pagdumala.
Kini na ang ikatulong higa­yon nga nakadawat sila og pasidungog.
Si Samboan Vice Mayor Eme­rito Calderon Jr. niingon nakab-ot ang award gumikan sa paningkamot sa tanan sa angay nilang buhaton.
Kinatibuk-ang 448 ka LGUs sa tibuok nasod ang apil sa awardees: 28 ka mga lala­wigan, 61 ka mga siyudad ug 359 ka mga lungsod.
Ang opisyal nga talaan gipagawas sa website sa DILG ug pirmado ni Manuel Gotis, director sa Bureau of Local Government Supervision. (SCG) 
(SCG)
BUOT ni Mayor Tomas Osmeña nga maguba dayon ang mga gidiling druga nga masakmit sa mga operas­yon sa kapulisan ug ubang ahensiya sa gobiyeno sa tinguha nga dili na kini maga­mit o mabaligya pag-usab sa dautang elemento.
Gumikan niini, ang ma­yor gusto nga makapabalang og ordinansa ang Cebu City council para sa maong katu­yoan ug magub sulod sa usa ka semana  diin posibleng ma­ngamahan niini mao si Konsehal Dave Tumulak, chairman sa committee on public order and safety.
Sa naandan, ang mga shabu nga masakmit sa kapulisan tipigan kini aron ipakita panahon sa husay didto sa husgado ug dili mahilabtan ang ebendinsya hangtod dili mahuman ang kaso diin sagad sa mahitabo modangat kini og tagpila ka tuig sa dili pa masulbad.
Tinguha ni Osmeña nga ang mga drugas nga nasakmit, pirmahan nalang ang mga dokumento nga nagpamatuod sa nakuha tinuod nga shabu.
Hinuon, giklaro ni Osmeña nga dili makadiktar ang Cebu City Government sa maong polisiya hinungdan nga iyang ipadangat ang maong sugyot ngadto nilang Kongresman Rodrigo Abellanosa ug Raul del Mar para mapaabot ngadto sa kongreso ug mahimoan og house bill.
Sukad nilingkod si PSSupt. Joel Doria isip city director sa Cebu City Police Office, niabot og 26,539.93  gramos  kon 26.5 kilos nga shabu ang ilang nasakmit sukad sa miaging tuig sa tibuok dakbayan.
Kini gilangkuban sa 3,289 ka police operation nga niresulta sa pagkasikop sa 5,119 ka mg durogista sama sa 4,465 ka drug user, 654 ka drug pusher ug lakip na ang ilang gihulagway nga high value target.
Si Doria niingon moabot ngadto sa 5,766 ka mga kaso may labot sa gidiling druga ang ilang nasang-at na ngadto sa prosecutor’s office. (PAC) 
(PAC)
SOGOD, SOUTHERN LEYTE - Usa ka lalake ang milukso sa kapin kun kulang 300 metros nga gihabugon nga pangpang dapit sa Agas-agas bridge sa Sogod, Southern Leyte. 
Gidala sa Sogod District Hospital ang lalake diin nakaistorya pa kini sa kapulisan ug nagpaila nga si Gaga Ranis, 28, taga Brgy. San Jose, Baybay City. 
Matod ni SPO2 Elmer Castillon, tungod sa gugma ang rason nga nakadesisyon ang lalake nga molayat sa pangpang. 
“Suma sa iya istorya, gibuwagan siya sa iya uyab,” matod ni Castillon. 
Nasangit sa mga punoan ang lalake ug giluwas kini sa Search and Rescue Team ug kapulisan. 
Anaa pa karon sa tambalanan ang biktima. (JKDP) 
(JKDP)
TACLOBAN CITY - Duha ka binilanggo ang nakapuga gikan sa Tacloban City Police Office (TCPO). 
Gipangita mao sila si Mark Paul Grabillo, 25, taga Barangay 62-A, Sagkahan, Tacloban ug Rogelio Lao, 29, taga Barangay 36, Sabang, Tacloban. 
Base sa imbestigasyon, misampit si Lao sa jailer nga si PO3 Mark Bardillon kay naglisud siyag ginhawa. 
Gipagawas kini sa jailer sa may lobby aron makahingos og presko nga hangin diin giubanan ni Grabillo. 
Kalit nga gipugngan ni Grabillo ang pulis ug midagan si Lao dayun abli sa gate pagawas samtang gitukmod ni Grabillo ang pulis ug misunod pagdagan. (JKDP) 
(JKDP)
ABUYOG, LEYTE - Duha ka tawo nalumos patay didto sa Barangay Sto. Niño, Abuyog Leyte. 
Giila ang duha nga sila Rosayda Ng, 20 ug Michael Realino, 39, ulitawo ug pulos taga Barangay Victory ning lungsod. 
Base sa imbestigasyon, nag-inom ang mga biktima uban sa usa ka Samuel Prima. Nakadesisyon ang duha ka biktima nga mangaligo sa dagat. 
Tungod sa kusog nga bul-og sa tubig, nadala ang duha ka biktima. 
Nakit-an ang patayng lawas ni Ng nga napadpad sa baybayon samtang taudtaud pa una nakit-an si Realino. 
Gisusi sa doktor ang duka ka patayng lawas ug way nakita nga foul play. (JKDP) 
(JKDP)
PANGLAO ISLAND, BOHOL - Malampusong gihimo ang test flight sa Department of Transportation (DOTr) sa gihimo nga New Bohol International Airport. 
Sakay sa abyon sa test flight mao silang Department of Transportation Secretary Art Tugade, National Economic Deve­lopment Authority Secretary Ernesto Pernia ug Cabinet Secretary Leoncio Evasco niadtong miaging Martes nga gikan sa kaulohan. 
Gisugat usab ang grupo ni Tugade sa kadagkuan sa probinsiya sa Bohol ubos ni Gob. Edgar Chatto. 
Gawas sa test flight, nagpahigayon usab og inspeksyon si Tugade sa P7.8 bilyones nga kantidad sa tugpahanan ug anaa na kini sa 55 porsiyento sa konstraksyon. 
Gilauman nga makompleto kini sa Hunyo 2018 ug ablihan sa publiko sa Agusto 2018. (LRB)
(LRB)
WALAY igong kaligo ug na­ngalisbo ang baho sa ka­sagarang piniriso sa Cebu City Jail (CCJ) tungod sa dakong kuwang sa supply sa tubig sa pasilidad.
Sumala sa taho, dili mominos 5,147 ka inmates sa CCJ ang mag-ilog sa hinay kaayong tulo sa gripo sa tubig samtang duha lang ka hugna sa usa ka semana ang paghatod og dugang tubig sa water tanker.
Si Supt. Renante Rubio, bag-ong jail warden sa Cebu City Jail nga nahinabi sa Superbalita Cebu, nikompirmar sa kabaho sa sulod sa bilangoan tungod sa ilang nag-unang problema mao ang sa tubig.
Gumikan niini, sagad sa mga piniriso walay kaligo kay giuna nila ang pagsiguro sa ilang kusina nga magamit sa pagkaon sa mga piniriso nga limpiyo.
“Baho ang atong mga priso gani halos dili nalang ta pasudlon sa korte kun dunay  husay kay manimaho gyud sila dili man kaligo,” matod ni Supt. Rubio.
Matod ni Rubio, tubag sa problema mao ang pagmuntar og bag-ong bomba sa tubig o dugang pundo sa tubig.
Gipadayag niini nagtan-aw siya karon sa panglawas sa mga piniriso  nga dunay insaktong hygiene labi na sa pagpagawas sa ilabg hugaw sa pansayan nga limpiyo.
Matod ni Rubio, ang seguridad sa pasilidad sayon lang maatiman pero ang problema sa tubig kinahanglan nga matutotkan usab sa mga opisyal sa dakayan.
“Na-focused sa pagpalig-on sa security sa pagbantay sa mga moeskapo, pagpalusot sa mga kontrabando,” dason niya, ug nabiyaan ang ubang prayoridad sa pasilidad.
Hinuon, mapasalamaton sila kang Konsehal DaveTumulak, deputy mayor for police matters, nga niabag nila ang kagamhanan sa dakbayan sa Sugbo sa pagpadala og tubig nga unang kaduha sa usa ka adlaw apan pagkakaron, kaduha lang sa usa ka semana sila mahatdan og tubig nga kulang kaayo.
Samtang, gipahibalo niini nga  dunay gihapoy problema sa drugas sa maong bilanggoan ug pagpalusot sa mga sigarilyo diin ilabay kini gikan sa gawas  sa prisuhan.
HINGPIT nga misumbalik pagpasaka og kaso ang 43 ka mga kapitan batok kang Cebu City Councilor Margot Osmeña, subay niadtong gihimo niini nga pagbawi sa mga sakyanan nga gi-isyu sa City Hall ngadto sa barangay alang sa inventory.
Samtang si Osmeña nii­ngon nga unya na siya moluwat og komento kon madawat niya ang kopya.
Kagahapon, gisang-at sa 43 ka mga opisyal sa dakbayan ang kasong kriminal ug administratiba batok kang Osmeña didto sa Office of the Ombudsman - Visayas.
Nag-unang kaso nga ilang gipasaka batok kang Margot mao ang kasong kriminal kabahin sa  Malicious Prosecution ubos sa Republic Act 6770  ug kasong administra­tiba tungod sa Oppression o Grave Abuse of Authority, Grave misconduct, Conduct prejudicial to the best interest of the service, ug kalapasan sa Republic Act 6713 kon code of ethics and ethical standards, Executive Order 292 ug Republic Act 9485 kon ang Anti-Red Tape Act.
Ang kaso subay kini sa gihimo ni Osmeña nga pagbawi sa mga sakyanan niadtong 2016 dihang milingkod kini isip acting mayor sa dakbayan.
Lakip sa 43 nga nipasaka mao sila si Cebu City Councilor Joel Garganera ug Association of Barangay Councils (ABC) President ug Barangay Tisa Captain Phillip Zafra.
Gusto sa ABC nga ipaubos sa preventive suspension si Os­meña samtang gihusay ang reklamo.
Niadtong Agusto 9 ning tuiga, gibasura sa Office of the Ombudsman sa gipasaka nga kaso ni Osmeña sa mga ka­pitan nga kriminal ug admi­nistratiba kabahin sa wala o dugay nga pag-uli sa mga sakyanan. (HBL) 
(HBL)
GIPAPAHUNONG sa Land Trans­portation Franchising and Regulatory Board (LTFRB) ang motorcycle­based ride nga Angkas.
Si LTFRB board member Attorney Aileen Lizada niingon ang motorsiklo dili makonsiderar nga transport providers bi­san kon may app.
Ang mga motorsiklo nga ubos niini nga mga aplikasyon way insurance nga aprobado sa LTFRB ug gikonsiderar nga colorum sama sa habalhabal.
Si Lizada ug 18 ka mga opis­yal nangunay sa pagpanakop sa kaulohan uban sa  Land Transportation Office (LTO) ug Highway Patrol Group. 
Kini nga mando sa LTFRB molangkob sa tibuon nasod. (SCG) 
(SCG)
GILAUMAN nga mas mohuot pa ang trapiko sa dapit diin gitrabaho ang underpass sa dan N. Bacalso eskina F. Llamas tungod kay usa nalang ka lane ang ipagamit sa motorista sa pagsugod sa phase 2 sa proyekto karong adlawa.
Alas 6:00 sa buntag karong adlawa, gikatakda nga ipatuman sa Cebu City Transportation Office (CCTO) ang one lane sa habig sa Shopwise diin paingon lang kini sa dakbayan sa Sugbo samtang sirhan ang duha ka lane sa habig sa McDonald.
Matod sa project engineer sa Department of Public Works and Highways (DPHW) nga susama sa gihimo nila sa habig sa Shopwise, ilaha usab nga butangan na og board ug sheet piles ang habig sa McDonald’s.
“Kanang sa McDo close gyud, niya mo-detour na sila sa sa Caimito, sa Ma. Gochan ug sa Katipunan katong sa stakeholders meeting before naa man tay ang katong going to Pardo naa nay number code ako pa tong i-recall moagi na og Katipunan, naa say Basak nga moagi diri sa Ma. Gochan then ang last gyud nga detour road kining Caimito i-one way nato,” matod ni Engr. Roy Dela Cruz sa DPWH.
Giuna og trabaho sa DPWH ang habig sa Shopwise tungod kay aduna’y linya sa pikas nga habig ang Metropolitan Cebu Water District nga maapektohan sa ilang trabaho.
Katong mga sakyanan gikan sa downtown paingon sa south mamahimong moagi sa mga diversion road sama sa Katipunan, Ma. Gochan ug Caimito st., ug ang mga private vehicle, bus ug dagkong truck,sa South Road Properties.
Subay niini, ang operations head sa CCTO nga si Francisco Ouano miasoy nga gipa­ngandaman na kini sa ilang buhatan gani aduna na silay gipamutang nga signages ingon man pagpakatap og mga traffic enforcer.
“Ipahibawo lang nato nga ablihan ang phase 2 pero one lane ray maagian dili ang three lanes one lane ra ang pwede maagian, normally ang atong mga PUJ ana nganha na gyud ta magsugod og divert kay dili maka-accommodate atong dalan kung dili nato ipa-divert,” matod ni Ouano.
Ang CCTO mosusi sa sitwasyon karong adlawa aron makita kon unsay epekto sa paggamit og usa nalang ka lane dungan sa pag-ingon nga nanawagan si Ouano sa publiko nga idumula ang ilang oras aron malikay sa kahuot sa dagan sa trapiko sa naasoy nga dapit.
BISAN kon wala nay direkta nga epekto ang bagyong Salome sa Kabisay-an, masinati gihapon sa Sugbo ang madag-umon nga kalangitan inubanan sa katag nga mga pag-ulan, pagpanugdog ug kilat.
Samtang, nakabiyahe na og balik ang mga barko, fastcraft ug motor banca sugod alas 3:00 kagahapon sa hapon human gilibkas sa Philippine Atmospheric, Geophysical and Astronomical Services Administration (Pgagasa) ang tropical cyclone signal sa bisan unsang bahin sa Kabisay-an.
Si Alice Canasa, weather specialist sa Pagasa Mactan, nipasabot ang ‘outer cloud rain band’ sa bagyong Salome o ang mga panganod nga galibot sa bagyo maoy nagdala og dag-om ug katag-katag nga ulan sa Sugbo ug nipasidaan nga magbantay gihapon. (SCG) 
(SCG)
NANALIPOD si Gob. Hilario Davide III kang Provincial Environment and Natural Resources Office (PENRO) ug Provincial Disaster  risk and Reduction Ma­nagement Office (PDRRMO) head Baltazar Tribunalo, nunot sa mga kontrober­siya nga giatubang niini karon.
Matod sa gobernador, dili siya motuo sa mga alegasyon batok ni Tribunalo ug iyang gihulagway nga malisyoso ang pagbato sa maong mga isyu ngadto sa maong department head sa Kapitolyo.
Lakip sa mga isyu nga gi-atubang karon ni Tribunalo mao ang alegasyon sa usa ka babayeng empoleyado sa Kapitolyo nga matod pa, nanghikap kini sa iyang sampot, pagpa-trabaho ug mga job order employees sa Provincial Government sa iyang umahan sa Balamban, pagdawat ug aircon ug television set gikan sa usa ka kompaniya nga dunay transaksiyon sa PENRO ug uban pa.
Kinin tanan, una na usab nga gihimakak ni Tribunalo ug nangangkon nga ma­tinud-anon siya sa iyang pagpanga­lagad diha sa Kapitolyo.
Taliwala sa mga isyu, gi­padayag sa gobernador nga padayon niyang gisaligan si Tribunalo, kinsa iyang gihulagway nga usa sa mga hardworking department heads sa Provincial Government.
“He has my full faith and trust,” niingon si Davide.
Matod ni Davide, epektibo si Tribunalo sa iyang trabaho, ilabi na sa pagpangulo sa PDRRMO.
Sama ni Tribunalo, nagtuo sab si Davide nga dunay mga tawo nga naglagot kaniya tu­ngod sa istrikto. (AZDL) 
(AZDL)
KOREANO uban sa iyang uyab nga Pinay gipusasan sa mga ahente sa Philippine Drug Enforcement Agency (PDEA) 7 human nakuhaan og shabu ug mga regulated nga tabletas sulod sa lawak sa usa ka hotel niadtong Miyerkules sa hapon sa Barangay Kamputhaw dakbayan sa Sugbo.
Si Wei-Rak Son, 39, ulitawo, taga Suwon City, Seoul South Korea gipusasan uban sa iyang pinay nga uyab si Crisel Claire Ferolino, 24, taga Kalirangan, Bukidnon.
Si Leia Albiar, tigpamaba sa PDEA7 nga nahinabi sa Superbalita Cebu, nagkana­yon nga nakuha sa possession ni Son ang 36 ka zolpidem tablets nga regulated drugs, 15 ka diazepam tablets nga regulated drugs,ug 68 ka assorted tablets samtang sa uyab nga si Ferolino, usa ka gamayng pakite sa shabu.
Matod ni Albiar, napakyas ang Koreano sa pagpakita og resita o prescription gikan sa iyang doktor hinungdan nga kini gipusasan.
Ang mga personnel sa hotel naalarma human sa paglimpiyo sa lawak sa mga suspekdunay mga dakhang mga putos sa tabletas nga giduhang drugas hinungdan nga mikontak sa PDEA.
Si Albiar, nga gipasabot sa ilang mga ahente ng dinakpan kabahin sa ilang pag abot sa lugar hinungdan nga gipasulod sila sa lawak nadiskubre ang daghang tambal.
Ang Koreano nga nahinabi sa Superbalita Cebu nangagkon nga tambal sa yang depression ang mga tablitas.
Misuroy siya dinhi sa Sugbu niadtong miaging simana naabot gikan sa Korea dala niya ang tambal diin ang prescription sa doktor nahibilin didto sa ilang nasud.
Si Ferolino,  nga nahinabi sa Superbalita Cebu, mibutyag nga nadamay lang niya ang iyang uyab nga Koreano.
Matod pa niini nakaila nila ang iyang uyab unom kabulan na ang nakalabay samtang nagtrabo siya isip dancer sa Club Arena sa North Reclamation sa dakabayan sa Sugbo.
Gibutyag niini nga “blacklisted siya” sa hotel human siya nadakpan sa miaging bulan sa kapulisan sa dakbayan sa Sugbo sa paghupot sa ilegal nga drugas sulod sa hotel.
Apan nakapiyansa busa nakagawas pero dihang mianhi sa Sugbo ang iyang uyab nga Koreano, diha sa maong hotel nag-estar sila hinungdang nailhan sa staff ug gipaalarma.
Giangkon niya nga katapusan niyang suyop sa miaging semana apan wala siya magdrugs sud sa hotel. (GPL) 
(GPL)
MAPATUMAN na unya sa hingpit ang Responsible and Reproductive Health Act sa higayon mopagawas na og evaluation ang Food and Drug Administration nga maoy gimando sa Kor­te Suprema.
Lima ka tuig sukad nahimo nga balaod ang Republic Act 10354, apan wa kini makumpleto pagpatuman gumikan sa giluwatan nga temporary restraining order sa labing taas nga hukmanan tungod kay gipausab ang implementing rules and regulations (IRR).
Sa TRO nga giisyu Hunyo 2015, ang Supreme Court ni­­mando sa Department of Health sa temporaryo nga pag­­­palit, pagbaligya, pag- apu­­d­apod, pag-administer, pag-advertise ug pag-promote sa hor­­monal contraceptive Impla­non ug Implanon NXT.
Kinatibuk-ang 51 ka contraceptives ang gi-evaluate sa FDA ug gipaabot nga moisyu kini og resolution sa dili madugay aron pagklaro sa maong mga commodity.
Kon mamatud-an nga dili makadaut o makakuha sa bata, moisyu ang FDA og certificates of product registration alang sa pagpalibkas sa TRO nga balido sud sa 40 ka buwan.
Si Dr. Herminigildo Valle, undersecretary sa Office for Field Implementation and Management sa Department of Health, niingon nga sa higayon malibkas ang TRO masugdan na ang hingpit nga pagpatuman sa RA 10354.
Siya nagtuo nga mahinungdanon ang pagpatuman sa maong balaod labi na sa programa pagpaminos sa mortality rate sa mga inahan nga mangamatay sa pagpanganak diin ang Pilipinas ang usa sa mga labing taas sa Asya.
Matod niya mahinungdanon usab nga masugdan na ang pagpatuman sa balaod tungod kay sa sunod tuig na ma-expire ang mga contraceptive nga nasakop sa programa. Ang mga eksperto sa family planning program ug practitioners nitambong sa duha ka adlaw nga 2nd National Family Planning Conference sa Waterfront Hotel sa dakbayan sa Sugbo. (SCG) 
(SCG)
GISUMBALIK ni Cebu City Mayor Tomas Osmeña ang pasangil ni Konsehal Joel Garganera nga 'anti-deve­lopment' kini subay niining P18 bilyones nga proposed unsolicited project sa South Road Properties (SRP).
Apan si Garganera, mide­pensa nga sila sa Barug Team Rama, wala’y gibabagan nga proyekto sukwahi sa pangang­kon sa Mayor.
Matod ni Osmeña nga dili mahulagway nga anti-developmental ang plano nga pagbubo og P18 bilyones nga pundo sa SRP tungod kay makahatag kini og kalambuan ingon man dugang tabaho sa Sugbo ug sa mga Sugboanon.
Dugang sa Mayor nga “Fake News” ang pasangil sa Team Rama nga gibabagan niya ang katukoran sa Oceanarium nga gikatakda nga pagatukron sa SRP.
“When he dumped sa basura diha sa SRP do you think it increases the economic viability of SRP?” matod ni Garganera.
Matod sa konsehal nga pag­sulod palang niining tuiga dihang nihatag na og rason ang mayor nga anti-developmental kini.
“Ang mga locators, mga nagpuyo diha sa condominium, kanang restaurants, do you think it is conducive for business?,” dugang sa konsehal. (HBL) 
(HBL)
GIHANGYO ni Lapu-Lapu City Mayor Paz Radaza ang kabataan nga nitambong sa iyang State of the Children’s Report (SOCR) nga responsableng gamiton ang social media.
“I know all of you, or kun dili man gani kamong tanan, mostly ninyo naa na gyuy Facebook. Please use social media for social good. Ayaw kamo pataka ug share o pag post ug bisan unsa nga makadaot  sa imong kaugalingon o sa uban,” matod ni Radaza sa di mominos 8 mil ka mga tinun-an nga nisaksi sa SOCR ning tuiga.
Awhag ni Radaza sa mga kabataan nga gamiton ang social media alang sa pag-promote sa dakbayan sa Lapu-Lapu.
“Di ba ang inyong mga cellphones duna mana’y mga camera, use it to capture the beautiful spots in our City. Help us promote and boost our economy through your participation,” dugang sa mayor.
Saysay sa mayor ngadto sa mga kabataan nga kon kini motabang ug motampo sa kalambuan sa dakbayan, way rason nga di kini padayong molambo.
“Your participation is highly requested. I believe in your WERPA (POWER) to change the world,” dugang ni Radaza.
Gawas niini, gipahimangnuan sab sa mayor ang mga tinun-an nga pili-on ang mga higala nga may maayong impluwensya aron malikayan niini ang drugas.
“Go with friends that will help you cheer up. Kuyog mo sa inyong mga barkada nga dunay maayong impluwensya kaninyo,” ni Radaza.
Human sa iyang SOCR,  ang mayor nitubag usab ug mga pangutana gikan sa mga unom ka mga tinun-an kalabot sa mga isyu sa dakbayan atol sa gihimong open forum.
Gilingaw sab ang mga bata sa mga nag-cosplay ug sa online sensation Medyo Maldito ug Snake Princess.
Human sa kalihukan, gili­ngaw ang kabataan ug libreng pagkaon ug libreng sakay sa rides sa theme park gawas sa Lapu-Lapu City Hall. (JPP) 
(JPP)
UNOM ka mga tubod ang nadiskubrihan sa Mandaue City Environment and Natural Resources Office (CENRO) sa sapa sa Butuanon sa tabang sa mga residente ning tuiga.
Apan sa unom, usa lang niini ang luwas gamiton sa pagpanghugas ug pangkaligo. Matod ni Arch. Aracelli Barlam, pangulo sa CENRO nga di luwas imnon ang maong mga tubig sanglit kontaminado sa hugaw ug colliform ang mga tubig gikan sa tubod. 
Gani, usa sa mga tubod mobugwak ug yellow nga kolor sa tubig. 
Bugtong ang tubod nga nadiskubrehan sa Alang-alang ang mahimong magamit pangligo ug panglaba apan di kini pwede pangluto ug pang-inom, matod ni Barlam. 
Nasuta ning mantalaan gi­kan ni Barlam nga nagpa­tabang sila sa MCWD alang sa pag-sampling sa kalidad sa tubig sa mga tubod nga nadiskubrihan didto sa Tabok ug Ibabao- Estancia. 
"At this point lang gyud Sir is to tag it, gi-tag nato siya para naay awareness para to put ripraps or walls, di siya ma clogged o matabunan. Information drive lang sa amo gipahibaw aron mahibaw-an sa katawhan,” ni Barlam sa dihang gipangutana ning mantalaan sa ilang gihimo aron molambo ang kalidad sa tubig,"  dugang ni Barlam.
Paambit ni Barlam nga nakuha nila ang mga impormasyon sa mga residente sa nagkadaiyang barangay nga naagian sa sapa. 
Dugang niya nga gipahibalo na sab nila niini ang Department of Environment and Natural Resources (DENR) 7 aron matun-an ug maprotihian ang gigikanan sa mga tubig sa suba.
Sumala ni Barlam nga di mahimong makuhaan ug source sa tubig ang mga tubod nunot sa problema sa “salt water intrusion” sa Mandaue.
Ang  Butuanona rive nahimong sentro sa pagkabana sa kalikupan sa dakbayan. (JPP) 
(JPP)
